༄༅།།བོད་ཀྱི་ནང་བསྟན་དཔེ་ཚོགས་ལྟེ་བ།།
Tibetan Buddhist Resource Center
Text Scan Input Form - Title Page
TBRC Volume Number
TBRC Work Number (W)
Title
6089
30066
རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
rje kun dga' thugs rje dpal bzang po'i rnam thar
Author
ཀུན་དགའ་དཔལ་ལྡན་རྒྱ་མཚོ།
kun dga' dpal Idan rgya mtsho
Descriptor
Original Publication
Place
pe cin
Publisher
mi rigs dpe skrun khang
Date
2005
Total Volumes
Current Volume (of Total)
Number of TBRC Introductory Pages
Number of Introductory Pages
Number of Text Pages
TBRC Scanning Information
3, 429
scanned at m/s satluj infotech images, e-45, sector 27 noida,
district gautam buddha nagar, u.p. 201301 via new delhi, india
for the tibetan buddhist resource center, 150 w 17th st., new york
city, ny 10011, usa 2006



Khyab bdag dus kyi khor lo dan gnis su med pa i bka'drin mtshuris...
LC Control Number: 2005322249
Type of Material: Book (Print, Microform, Electronic, etc.)
Personal Name: Kun-dga'-dpal-ldan-rgya-mtsho, 1964-
Main Title: Khyab bdag dus kyi 'khor lo dan gnis su med pa'i bka' drin mtshuns med rdo
rje slob dpon chen po rje btsun Kun-dga -thugs-rje dpal bzan po i rnam par
thar ba mdo tsam brjod pa skal bzan dad pa'i 'jug nogs zes bya ba bzusgs so /
Kun-dga'-dpal-ldan-rgya-mtshos brtsams.
Spine Title: Rje Kun-dga -thugs-rje dpal bzan po i rnam par thar bzugs so
Edition Information: Par thens 1.
Published/Created: Pe-cin : Mi rigs dpe skrun khan, 2005.
Description: 5, 3, 429 p. : col. ill. ; 21 cm.
ISBN: 7105070358
Summary: Biography of Jo-nan-pa lama Kun-dga'thugs-rje (1925-2000) from Tibet.
Notes: Colophon has Chinese parallel title.
In Tibetan; includes preface in Chines and English.
Subjects: Kun-dga'-thugs-rje, 1925-2000.
Jo-nan-pa lamas--China--Tibet --Biography.
Tibet (China)--Biography.
LC Classification: BQ968.U (IV:.XA6-.xZ)+
Language Code: tib chi eng
Overseas Acq. No.: Ch-Tib-2005-322249; 16
Repro./Stock No.: Library of Congress -- New Delhi Overseas Office Rs440.00
Geog. Area Code: a-cc-ti
Quality Code: Icode



༦། རྗེ་རྒྱལ་ཁའི་ཕུག་པ་རྗེ་དཔལ་
SLOCO UKIT
Z[|=| མི་རིགས་དཔེ་སྐྲུན་ཁང་།
|| IZI



རྩོམ་པ་པོའི་ལོ་རྒྱུས་མདོར་བསྡུས།
སྤྱི་ལོ་1964ལོའི་ཟླ་ཚེས་བཟང་པོར་སྐུ་འཁྲུངས། གཞོན་ནུའི་དུས་སུ་
སློབ་གྲྭར་སྐད་ཡིག་དང་བོད་ཡིག་འབྲི་ཀློག་སོགས་ལ་སྦྱངས། མཁར་སྤྲུལ་སྐུ་
ཤེས་རབ་ཆོས་འཕེལ་གྱི་མདུན་ནས་རབ་བྱུང་དང་དགེ་ཚུལ་སློང་གི་སྡོམ་པ་
བཞེས། བླ་མ་རིན་པོ་ཆེ་ཀུན་དགའ་ཐུགས་རྗེ་དཔལ་གྱི་མདུན་ནས་སྦྱོར་བ་ཡན་
ལག་དྲུག་ལ་སྒྲུབ་པ་དང༌། དབང་ལུང་མ་ལུས་པ་གསན། དགེ་བའི་བཤེས་
གཉེན་ཆེན་པོ་མཁྱེན་བརྩེ་དང་བསྟན་དར་སོགས་ཀྱི་མདུན་ནས་བསྡུས་གྲྭ།
ཕར་ཕྱིན། གྲུབ་མཐའ། ས་ལམ། སྤྱོད་འཇུག་སོགས་དང༌། མཁན་པོ་ཐབས་
མཁས་དང་བློ་བསྟན་སོགས་ཀྱི་མདུན་ནས་མཛོད་འདུལ་དབུ་མ་སོགས་དང་།
རབ་འབྱམས་པ་བློ་བཟང་འཕྲིན་ལས་ཀྱི་མདུན་ནས་ཀྱང་ཚད་མ། ཕར་ཕྱིན།
དབུ་མ། སྦྱོར་དྲུག་སྤྱི་དོན། དབུ་མ་གཞན་སྟོང་གི་རྣམ་བཤད། རི་ཆོས་ངེས་
དོན་རྒྱ་མཚོ་དང༌། གཞན་སྟོང་རྣམ་དཔྱད་སོགས་ལ་སྦྱངས་པ་མཐར་ཕྱིན་པ་
མཛད། གཞན་ཡང་སྒྲ་དང་སྙན་ངག་སྐར་རྩིས་སྡེབ་སྦྱོར་སོགས་ལ་སྦྱངས། ད་
ལྟ་འབྲོག་དགེ་དགོན་ཚེས་ཁ་བསམ་གྲུབ་གླིང་གི་མཁན་པོ་དང་། རྡོ་རྗེ་སློབ་
དཔོན་གྱི་འགན་བཞེས་ནས་ཡོད། གསུང་རྩོམ། གྲུབ་མཐའ་ལྷའི་པད་ཚལ།
འབྲོག་དགེ་བསམ་གྲུབ་གླིང་གི་གདན་རབས། བསྐང་གསོལ་གྱི་དམིགས་ཁྲིད།
གསོལ་འདེབས་འདོད་འཇོའི་འཁྲི་ཤིང༌། ལོ་རྒྱུས་གསལ་བའི་མེ་ལོང་། འདུལ་
བའི་ཆ་ལག་རེ་སྐོང་ནོར་བུ། སྙན་ཚིགས་དབྱངས་ཅན་བཞད་སྒྲ། བླ་སྒྲུབ་བྱིན་
རླབས་སྒོ་འབྱེད། དུས་འཁོར་གྱི་ལྷའི་གྲངས་འདྲེན། མཎྜལ་བཤད་པ། དྲིས་
ལན་དང་དཔྱད་རྩོམ་བློ་ལྡན་དགའ་བསྐྱེད། འབེལ་གཏམ་དང་ཤིས་ཚིག་སྤྲིན་
གྱི་མེ་ཏོག བསླབ་བྱ་ཕུན་ཚོགས་དཔལ་སྟེར། ཚེ་འགུགས། བསང་མཆོད་
སོགས་དང་། དམ་ཆོས་འདུལ་བའི་སྤྱི་དོན་གསལ་བར་སྣང་བྱེད་ལེགས་བཤད་
ཉིན་བྱེད་སྣང་བ། བླ་མ་ཀུན་དགའ་ཐུགས་རྗེ་དཔལ་གྱི་རྣམ་ཐར་སོགས་ཡོད།



2016



།
དཔལ་དུས་ཀྱི་འཁོར་ལོའི་བློས་བསླངས།



ཇོ་ནང་མཐོང་གྲོལ་ཆེན་མོ།



དཔོའི



བླ་མ་ཀུན་དགའ་ཐུགས་རྗེ་དཔལ་ལ་ན་མོ།



gigliaiano quinillichiantly
५<divatNDI
caana 1214) वाली
JJ144704
ansion Icotealienignioni
141) ananyARA
asalya marria1371।
naye ananzausiggian Talalaninu
NUAlankanapada
31 (onaloKSIRSITAMIN
<IMMISALOKMianलाइन
Millytuliaiseminaari #17
Ariana anni Elnyugaiing, fuimo
བླ་མ་ཀུན་དགའ་ཐུགས་རྗེ་དཔལ་གྱི་ཕྱག་བྲིས།།



༄༅། ། ཁྱབ་བདག་དུས་ཀྱི་འཁོར་ལོ་དང་གཉིས་
སུ་མེད་པའི་བཀའ་དྲིན་མཚུངས་མེད་རྡོ་རྗེ་
སློབ་དཔོན་ཆེན་པོ་༧རྗེ་བཙུན་ཀུན་དགའ་
ཐུགས་རྗེ་དཔལ་བཟང་པོའི་རྣམ་པར་
ཐར་བ་མདོ་ཙམ་བརྗོད་པ་སྐལ་
བཟང་དད་པའི་འཇུག་ངོགས་
ཞེས་བྱ་བ་བཞུགས་སོ། །
ཀུན་དགའ་དཔལ་ལྡན་རྒྱ་མཚོས་བརྩམས།
མི་རིགས་དཔེ་སྐྲུན་ཁང་།



མཉམ་པའི་ཕྲིསྟ་ཡི་གེ་བཅུ་གཉིས་པ་སྐྱེ་འགྲོ་ལ་པས་རའི་དབྱེ་བ་བཞི་སྟོང་གོ་དྲུག་ཡོད་པ་
དMA
aཀུགana
༄༅།། ནི རྒྱུ དྡྷོ གུ ཎ ར ༔ སྱ ནི དྷི སི དྷཱི༔
༄༅།། སྤངས་རྟོགས་ཡོན་ཏན་ནོར་བུའི་གཏེར་དུ་གྲུབ། །
বৃহস্বামী।
གུ ཙྩ བྷི ༔ ར ས ཡོ ས ག ར ཙ ཤྲཱི མཱ ན།
ཉམས་རྟོགས་ཡོན་ཏན་རྒྱ་མཚོའི་དཔལ་མངའ་བ། །



ལས་འདིར་བཞི་བརྒྱ་བཅུ་གཅིག་པ་འོད་དཀར་ཞེས་བྱ་བའི་པནྟཱ་རས་མཛེས་པར་བྱས་
སོ། །
যদি যায়নি৷
ཨ པྲ ཏི རྐ རུ རྩྭ ཨུ རྨི ཙ ར ༔ ཨཱ ཏི ། །
དམིགས་མེད་ཐུགས་རྗེའི་རྦ་རླབས་ཆེས་ཆེར་གཡོ། །
R ༢༤ ཙཱ་
ཟ༡
যুতিময়
ཨཱ སྱ གོ མི གུ རུ ༴ ད ཙ སཾ ཛྷ ནྟི ༔
རྗེ་བཙུན་བླ་མའི་ཞབས་ལ་གུས་པས་འདུད། །
།



རྣམ་ཐར་མདོར་བསྡུས།
上师的简介(1925-2000)
金刚上师更噶·吐吉华仁波切从小就天生俱有发自内心的慈
悲心,虽然仁波切出生在一个很平凡的家庭,但仁波切行为很不平
凡,他从小对学佛等方面自然投入,和母亲两人过的特别开心,虽
然他和母亲的物质生活并不富有,但精神方面却充满喜悦!为了
母亲的日子过得好一点,仁波切曾做泥匠等日常工作。
按世俗的角度去看仁波切的个人生活水平不高,人生的道路
上也因此遇到种种障碍,但他从没有放弃对佛法的信心,尤其是对
觉囊派祖师更钦笃布巴有特别的信心(如仁波切想起更钦笃布巴
的慈悲和弘法利生奇事时泪流不止)!仁波切曾亲自讲:“有一天
在我的梦中更钦约布巴尊者两手赐给我一本时轮金刚六支瑜珈的
讲义-‘见者有益',当时我的身心有说不出的感觉,”等等!很多
高僧都共认金刚上师更噶·吐吉华仁波切是更钦约布巴的化身,
但他老人家从不承认!经过几十年修炼后他被认定为赛嘎寺的金
刚上师,同时也是卓格寺等寺院的金刚上师!他传法、灌顶、雕刻
木版佛经、建闭关院等利生事业为觉囊派和整个佛教界作出了无
比的贡献!为此不仅得到佛教界高僧们的共同赞扬而且受到了当
地政府的赞扬和奖励!他老人家一生奉献、弘扬佛法、传授觉囊派
特有的时轮金刚六支瑜珈(每个僧人闭关三年)和中观他空见!金
刚上师更噶·吐吉华仁波切的传授弟子在海外和全国各地有无
数,遍布在拉萨、青海省和四川省等地,
金刚上师更噶·吐吉华仁波切圆寂之前应众弟子的至诚恳切
地祈请后再次为众弟子慈悲住世一年多。当时仁波切谈起未来时
说:“以后你们不要把我的骨灰当成舍利发给别人到处供养”。当



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
问到还有没有转世灵童时,他说:”看弟子们的发心!但我的死不
代表离你们很远,只要你们有信心!我离你们比现在还近!”上师
的圆寂使我们(众弟子)对佛法和对上师生起加倍的信心!也使我
们懂得和更加珍惜上师教诲的宝贵之处和稀有以及人生无常等
等!因此,上师的离去不应该给我们带来的是痛苦!但是因我们
毕竟是凡夫俗子,所以免不了痛苦之情和掉泪!反过来想这些都
应该是自私的表现!因为上师是诸佛的化身,没有任何痛苦和凡
夫之心!上师圆寂后我们所有弟子共同举行了圆满的仪式!在这
里我代表所有弟子忏悔一切烦恼!祈请上师的转世灵童早日显现
在人间,救渡众生早日脱离苦海!
弟子卓格·永丹嘉措



རྣམ་ཐར་མདོར་བསྡུས།
About His Eminence Genga Tubjihua
(1925 - 2000)
As even a boy, His Eminence Vajra Lama Genga
Tubjihua Rinpoche showed innate compassion for sentient
beings. Though he came from a very ordinary family, his
behavior was extraordinary. He had natural faith in
Buddhism. A materially poor life as he lived with his
mother, for example, in order to make ends met, he had to
work as a bricklayer, nevertheless, they enjoyed a very
happy spiritual life together, happier than anybody else.
From the worldly point of view, Rinpoche lived a poor
life and he had to suffer from sickness etc. as a result of
poverty, however, he never gave up his dedication to
Buddhism. Rinpoche developed special devotion to great
Jonangpa lineage master Dolpopa Sherab Gyaltsen. He
couldn't help with his tears whenever he reminded himself
of Dolpopa's compassionate deeds. Once Rinpoche said
himself, " One day in my dream I had very unique feelings
when His Holiness Dolpopa Sherab Gyaltsen granted me the
manual of Kalachakra Six Applications, མཐོང་ བ་ དོན་ ལྡན།
(Meaning 'Planting a Seed of Liberation with Only
Seeing').” Many distinguished lamas all believed that Vajra



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
Lama Genga Tubjihua Rinpoche was actually a
manifestation of Dolpopa Sherab Gyaltsen himself but
Rinpoche had never admitted that. Only after several
decades of dharma practice, he was recognized as Vajra
Lama for Saiga Monastery as well as Vajra Lama for Zhuoge
Monastery. He gave teachings, conducted initiations,
organized engraved wooden scriptures and built up retreat
centers, contributing tremendously to Jonangpa lineage and
propagation of Buddha - Dharma. Rinpoche has been widely
recognized by both local authority and the circle of
distinguished lamas. He devoted his whole life to
propagating Buddha - Dharma and teachings of Kalachakra
Six Applications (every monk attends a 3 - year retreat)
and Middle Way Other - Emptiness that existed as an
exclusive philosophy to Jonangpa Lineage. Vajra Lama
Genga Tubjihua Rinpoche has taught numerous students
from both at home (mainly Lhasa, Qinghai and Sichuan)
and abroad.
Sincerely requested by his many disciples, Vajra Lama
Genga Tubjihua Rinpoche lived one more year before he
passed away. At that time when Rinpoche talked about
future, he said,” In the future please don't distribute my
ashes as precious remains for making offerings.” When
asked about his incarnation, he said,” It all depends on the
wishes of my disciples! My death doesn't at all mean I am



རྣམ་ཐར་མདོར་བསྡུས།
far away from you! If you have faith, I will be even closer
to you then than today!" His demise itself was a teaching to
his disciples and brought about their greater faith in Buddha
- Dharma. As well it taught about the precious qualities of
His Eminence and certainly a lesson of impermanence etc..
From this perspective, his passing away should not be a sad
event. As we are all ordinary humans, we couldn't help
being filled with sorrow, which however could be a sign of
selfishness - - we need Rinpoche to live on while he
himself is a true manifestation of all Buddhas with no
suffering or worldly mind.
After Rinpoche passed away, all disciples gathered to
pray for him and commemorate his great course of dharma
propagation. Today I am hoping to represent all disciples to
repent our defilement and pray that His Eminence will be
incarnated sooner to liberate sentient beings from the sea of
suffering!
Disciple Zhuoge Yongdan Gyaltsen



དཀར་ཆག
དཀར་ཆག
.........( 1)
མཆོད་བརྗོད། .…………..
རིགས་རུས་གཙང་མའི་རྒྱུད་དུ་སྐྱེ་བ་བཞེས་ཚུལ་དང་། །
རྟེན་དེར་ཡོན་ཏན་བརྙེས་པའི་ཚུལ་དང་། བརྙེས་ནས་
བསྟན་འགྲོའི་བྱ་བ་རླབས་ཆེན་མཛད་ཚུལ་དང་གསུམ་མོ། ། ..
...………….…...….…..…………………….………………….……………..…..... (9）
དང་པོ། སྐུ་བལྟམས་པ་དང་གཞོན་ནུའི་རོལ་རྩེད་མཛད་པའི་ཚུལ། །
..….…….……... (9)
གཉིས་པ། རྟེན་དེར་ཡོན་ཏན་བརྙེས་པའི་ཚུལ་ནི། ..………………. (16)
གཉིས་པ། མདོ་སྨད་ལྷོ་རྒྱུད་ཀྱི་ཆོས་སྡེ་ཆེན་པོ་དཔལ་ཐུབ་བསྟན་
ཕྱོགས་ལས་རྣམ་རྒྱལ་གླིང་དུ་ཞབས་ཀྱི་པད་མོ་ཉེ་བར་
བསྐྱོད་པའི་ཚུལ།..................................(16)
གསུམ་པ། ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་། རྗེ་རྡོ་རྗེ་
འཆང་དཀོན་མཆོག་གསང་བ་མཐའ་ཡས་ཀྱི་ཞབས་ཀྱི་པད་མོ་
གཙུག་གིས་མཆོད་ནས་སྒྲུབ་གྲྭ་གོང་མར་དཔལ་དུས་ཀྱི་འཁོར་
ལོའི་རྫོགས་རིམ་སྦྱོར་བ་ཡན་ལག་དྲུག་ཉམས་སུ་བླངས་པའི་
ཚུལ་ནི། ..........…................…... .(24）
བཞི་པ། བསྙེན་རྫོགས་ཀྱི་སྡོམ་པ་བཞེས་ཤིང་། སྒྲུབ་གྲྭ་འགབ་
མར་སླར་ཡང་སྦྱོར་བ་ཡན་ལག་དྲུག་ཉམས་སུ་བླངས་ཏེ་རྗེ་
བཙུན་བླ་མའི་དྲུང་ནས་དབང་ལུང་མན་ངག་རྒྱ་ཆེར་མནོས་
- 1 -



མཆོད་ བརྗོད།
རྫོགས་རིམ་རྡོ་རྗེ་བཞི་ཡི་རྣལ་འབྱོར་གྱིས། །
མི་ཤེས་རྨོངས་པའི་དྲི་མ་གཏན་བཅོམ་སྟེ། །
དཔལ་ལྡན་དང་པོའི་སངས་རྒྱས་མངོན་མཛད་པའི། །
ཀུན་དགའ་ཐུགས་རྗེ་དཔལ་ལ་མགོས་ཕྱག་འཚལ། །
བསྐལ་མང་སྔོན་ནས་བདུད་བཞིའི་གཡུལ་ལས་རྣམ་རྒྱལ་མི་འཇིགས་བཞི་ཡི་
མཐར་སོན་ཀྱང་། །
ཛམྦུབྲེཀས་མཚན་པའི་ཞིང་འདིར་སླར་ཡང་བཅུ་གཉིས་མཛད་པའི་རྣམ་རོལ་
གྱིས། །
བརྩེ་ཆེན་ཐུགས་རྗེས་འདུལ་དཀའི་འགྲོ་རྣམས་རྗེས་འཛིན་ཐུགས་བསྐྱེད་པད་
དཀར་ལྟར་འཕགས་པ། །
ལྷ་ཡི་ལྷར་གྱུར་ཐུབ་དབང་ཟས་གཙང་སྲས་པོས་དུས་རྣམས་ཀུན་ཏུ་བདག་
སྐྱོངས་ཤིག །
རྒྱལ་གསུང་འཁོར་ལོ་གསུམ་གྱི་དགོངས་པའི་གནད། །
ཟབ་རྒྱས་ལེགས་བཤད་བསམ་འཕེལ་དབང་གི་རྒྱལ། །
མཁྱེན་དགོངས་རྒྱ་མཚོར་འཛིན་བཟོད་རྒྱལ་བའི་སྲས། །
མི་ཕམ་འཇམ་པའི་དབྱངས་ལ་གུས་ཕྱག་འཚལ། །
ལུང་རིགས་གྲུ་གཟིངས་ལ་བརྟེན་ནས། །
གྲུབ་མཐའ་རྒྱ་མཚོའི་མཐར་སོན་ཏེ། །
- 1
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ངེས་དོན་ནོར་བུའི་འདོད་འཇོ་བ། །
འཕགས་བོད་པཎ་གྲུབ་རྣམས་ལ་གུས། །
ཐུགས་བསྐྱེད་ཁྱུང་སྔོན་སྐྱེས་ཀྱིས་རབ་དྲངས་པའི། །
དམ་ཆོས་ཉིན་བྱེད་འབུམ་གྱི་སྣང་བ་ཡིས། །
ལྗོངས་འདིར་སྔོན་མེད་ཤིས་པ་སྒྲུབ་མཛད་པ། །
ཆོས་རྒྱལ་ལོ་པཎ་རྣམས་ལ་སུ་མི་གུས། །
ཤཱཀྱའི་རིགས་འཁྲུངས་ཤཱཀྱ་སེངྒེ་ཐུབ་དབང་རྫོགས་སངས་རྒྱས་དེ་ཡིས། །
ངེས་དོན་ལྟ་བའི་ཆོས་སྒྲ་སྒྲོག་མཛད་ཐུབ་མཚན་འཆང་བའི་དགེ་སློང་ཞེས།།
རྔ་བོ་ཆེ་མདོར་བསྟོད་ཅིང་བསྔགས་པའི་མནྡ་ར་བའི་གྲུ་ཆར་འཇོ། །
རྟོན་བཞི་ལྡན་པ་རིགས་ལྡན་སྤྲུལ་སྐུ་དོལ་པོ་བ་ཞེས་དེ་ལ་འདུད། །
དངོས་སྟོབས་རིགས་པའི་འབྲུག་སྒྲ་ཟབ་མོ་ཡིས། །
སྐལ་བཟང་མ་ཡུ་ར་ལ་སྔོན་མེད་པའི། །
ཕུན་ཚོགས་བདེ་དགའི་མངལ་ཁུར་སྦྱིན་པའི་གཉེན། །
ཕྱོགས་རྒྱལ་ཉ་དབོན་སྲས་དང་བཅས་ལ་འདུད། །
རྒྱལ་བསྟན་སྙིང་པོ་རྟག་ཆད་མཐའ་བྲལ་ངེས་དོན་དབུ་མའི་བ་ཀུ་ལ། །
ཆེར་རློམས་ཕལ་གྱི་ཉི་ཟླའི་འོད་ཀྱིས་བསྐལ་བའི་མཐར་ཡང་
འབྱེད་དཀའ་བ། །
ཤིང་རྟ་ཆེན་པོའི་རིགས་འཕྲུལ་སྒེག་མོའི་འགྲམ་ཆང་དྲག་ཏུ་ལུད་པ་ལས། །
- 2 -



མཆོད་བརྗོད།
ལེགས་ཕྱེ་ཟབ་དོན་སྨྲ་བའི་ཁྱུ་མཆོག་ཏཱ་ར་ནཱ་ཐར་ཕྱག་བགྱི་འོ།།
རྨད་བྱུང་ཚོགས་གཉིས་དབྱིག་གི་མ་མ་རུ། ། །
ངེས་གསང་ལྟ་བའི་རྡུལ་མང་བརྩེགས་པའི་སྤོར། །
མཁྱེན་བརྩེ་ཉི་ཟླའི་འོད་ཀྱིས་རབ་བརྗིད་པ། །
ཐུགས་སྲས་རྒྱ་མཚོའི་མཚན་ཅན་རྣམ་གཉིས་རྒྱལ། །
གང་ཐུགས་རྒྱ་མཚོར་དང་པོའི་སངས་རྒྱས་དཔལ་ལྡན་དུས་ཀྱི་འཁོར་ལོའི་
དགོངས་བཅུད་ནོར་བུའི་གཏེར་དུ་གྲུབ། །
རྫོགས་ལྡན་ཆོས་མཆོག་གཞི་ལམ་འབྲས་བུའི་གསང་བའི་གནད་ལ་འཇིགས་
མེད་གདོང་ལྔའི་ང་རོ་གཟེངས་སུ་མཐོ། ། །
བཤད་དང་སྒྲུབ་པས་སྲས་བཅས་རྒྱལ་རྣམས་དགྱེས་བསྐྱེད་ཀུན་བཟང་སྤྱོད་པ་
པདྨ་དཀར་བོའི་མདངས་ལས་བླངས། །
རིགས་དང་དཀྱིལ་འཁོར་རྒྱ་མཚོའི་མངའ་བདག་ཀུན་དགའ་ཐུགས་རྗེ་དཔལ་
གྱི་ཞབས་ཀྱི་པདྨོར་སྤྱི་བོས་གཏུགས། །
བརྩེ་ཆེན་ཐུགས་རྗེ་སྨྲ་བའི་འབབ་སྟེགས་ལས། །
ཟག་མེད་ལེགས་བཤད་ཕངས་མེད་སྩོལ་མཛད་པ། །
སངས་རྒྱས་ཀུན་དངོས་བླ་མ་མཆོག་དེ་ཡི། །
བཀའ་དྲིན་དྲན་ཚེ་དད་པའི་སྤུ་ལོང་ལྡང་། །
ཕུལ་བྱུང་ཐུགས་བསྐྱེད་རྩ་བ་རབ་བརྟན་ཞིང་། །
- 3 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཀུན་བཟང་སྤྱོད་པའི་ལོ་འདབ་ཕང་ཕུང་གཡོ། །
ཡང་དག་ལྟ་བའི་འབྲས་བུ་གཡུར་དུ་ཟ། །
རྗེ་བཙུན་དཔལ་ལྡན་བླ་མར་གུས་ཕྱག་འཚལ། །
རྒྱལ་བའི་ལུང་ཟིན་ཀུན་མཁྱེན་དོལ་པོ་བའི། །
བསྟན་པའི་གདུགས་དཀར་བཤད་སྒྲུབ་དཔུང་བ་ཡིས། །
སྲིད་རྩེར་སྒྲེང་བའི་མཐུ་དཔལ་ཡོངས་རྫོགས་པ། །
ལེགས་བཤད་རྒྱ་མཚོའི་གཏེར་དེ་བདག་གི་མགོན། །
བསམ་སྦྱོར་དག་པས་བཤེས་གཉེན་ཚུལ་བཞིན་བསྟེན། །
སྡོམ་པ་གསུམ་གྱི་བཅས་མཚམས་རྣམ་པར་དག །
བསྟན་འགྲོའི་དོན་ཆེན་སྒྲུབ་ལ་སྤོབས་པ་རྒྱས། །
འདི་དག་ངོ་མཚར་གཏམ་གྱི་གླེང་གཞི་འོས། །
ལེགས་བཤད་སྣང་བའི་ག་བུར་ཞུན་མའི་ཆར། །
ཅི་དགར་འཇོ་བའི་སྨྲ་བའི་ཟླ་བ་དེའི། །
ཡིན་ལུགས་སྲས་བཅས་རྒྱལ་བས་བསྐལ་བའི་མཐར། །
སྨྲས་ཀྱང་ཟད་པའི་མཐའ་ལ་ཐུག་མ་ཡིན། །
དེས་ན་ཁྱོད་ཡོན་ཕལ་བའི་མཛུབ་རྩེ་ཡིས། །
འཇལ་བའི་ཁུར་དུ་འཛིན་པ་གད་མོའི་གནས། །
འོན་ཀྱང་ཐུན་མོང་མཛད་པའི་ཆུ་གཏེར་ལས། །
-
4
-



མཆོད་བརྗོད།
ཆ་ཙམ་སྤེལ་བ་འདི་འང་དོན་ལྡན་སྙམ། །
རྗེ་བཙུན་བླ་མའི་རྟོགས་བརྗོད་བ་ཀུ་ལ། །
འབྱེད་པའི་སྐལ་བ་ཁྱོད་ཀྱིས་ལོངས་ཤིག་ཅེས། །
སྐུ་མཆེད་གསུང་གི་གཡུ་ཡི་མེ་ཏོག་འཕྲེང་། །
བདག་མགྲིན་མཛེས་པའི་རྒྱན་དུ་ཅིར་ཡང་སྩལ། །
སྐུར་འདེབས་སྒྲོ་འདོགས་སྐྱོན་གྱིས་མ་རེག་པར། །
མཁས་དང་གྲུབ་པའི་ངོ་མཚར་མཛད་པ་རྣམས། །
དཔྱད་གསུམ་རྣམ་དག་ཚིག་གི་ལམ་ཉིད་ནས། །
མ་བཅོས་ལྷུག་པར་བརྗོད་ལ་དགའ་བར་བྱོས། །
བདག་ཉིད་ཆེན་པོའི་ཕྱི་ནང་གསང་བ་ཡི། །
ཁྱད་འཕགས་ཀུན་བཟང་སྤྱོད་པའི་རྣམ་ཐར་རྣམས། །
སྙན་འཇེབས་ངག་གི་དལ་བུས་གླེང་བ་ལ། །
བློ་ལྡན་དགྱེས་པའི་འཛུམ་གྱི་དད་པས་ཉོན། །
དེ་ལ་སྤྱིར་མདོ་དང་སྔགས་ཀྱི་ལམ་མ་ལུས་པ་རང་རྒྱུད་ལ་སྐྱེ་བ་ནི།
དགེ་བའི་བཤེས་གཉེན་ལ་རག་ལས་ཤིང་། ཁྱད་པར་ཟབ་གསང་སྔགས་ཀྱི་
ཐེག་པའི་མྱུར་ལམ་ལ་བརྟེན་ནས། སྙིགས་དུས་ཀྱི་ཚེ་ཐུང་གཅིག་ལ་ཁ་སྦྱོར་
བདུན་ལྡན་རྡོ་རྗེ་འཆང་ཆེན་པོ་རྒྱལ་བ་སྐུ་བཞིའི་དབང་ཕྱུག་ཆེན་པོར་འགྱུར་
བ་ནི། དཔལ་ལྡན་བླ་མ་དམ་པ་སངས་རྒྱས་དངོས་སུ་མཐོང་བའི་མོས་གུས་
- 5 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དང་ལྡན་པ་ཁོ་ན་ལས་ཡིན་གྱི། དེ་ལས་གཞན་དུ་དེ་གནས་མ་ཡིན་པས་ན།
བླ་མ་སངས་རྒྱས་དངོས་སུ་མཐོང་བའི་མོས་གུས་བསྐྱེད་དགོས་ཏེ། དཔལ་སྒྱུ་
འཕྲུལ་དྲ་བའི་རྒྱུད་ལས། སློབ་དཔོན་ཇི་ལྟར་བལྟ་ཞེ་ན། ། བླ་མ་སངས་
རྒྱས་ཀུན་དང་མཉམ། ། དེ་ཉིད་རྟག་ཏུ་རྡོ་རྗེ་འཆང་། ། དེ་བཞིན་གཤེགས་
པ་རིན་ཆེན་ཏོག ། དེ་ཉིད་ཡེ་ཤེས་རྒྱ་མཚོ་སྟེ། ། ཡིད་བཞིན་ནོར་བུ་རིན་
ཆེན་སྦྱིན། ། སློབ་དཔོན་གྱི་ནི་ཡོན་ཏན་བཟུང་། ། སྐྱོན་ནི་ནམ་ཡང་མ་ཡིན་
ནོ། ། ཡོན་ཏན་བཟུང་བས་དངོས་གྲུབ་ཅིང་། ། སྐྱོན་རྣམས་ཀྱིས་ནི་དངོས་
གྲུབ་ཉམས། ། དེ་ཡི་གྲིབ་མའང་མི་འགོམས་ཏེ། ། མཆོད་རྟེན་བཤིག་དང་
འདྲ་བར་གསུངས། ། ཞེས་དང་
། དཔལ་ས་ར་ཧས་ཀྱང་། བླ་མས་སྨྲས་པ་
གང་གི་སྙིང་ཞུགས་པ། ། ལག་ པའི་ མཐིལ་ ན་ གནས་ པའི་གཏེར་མཐོང་
འདྲ། ། ཞེས་དང་། དཔལ་མགོན་འཕགས་པ་ཀླུ་སྒྲུབ་ཀྱིས་ཀྱང་། སློབ་
དཔོན་གྱིས་ནི་སྡུག་པ་འཕྲོག ། སློབ་དཔོན་གྱིས་ནི་འཇིགས་པ་སེལ། ། སློབ་
དཔོན་གྱིས་ནི་སྡུག་བསྔལ་གྱི། ། རྒྱ་མཚོའི་འཇིངས་ལས་སྒྲོལ་བར་འགྱུར། །
ཞེས་སོགས་གསུངས་པའི་ཕྱིར། བླ་མའི་མོས་གུས་ཞེས་པ་དེ་ཡང་། དཔལ་
ལྡན་བླ་མ་དམ་པའི་རྣམ་ཐར་སེམས་པ་དང་། ཅི་མཛད་ལེགས་པར་མཐོང་བ་
ལས་བྱུང་བ་ཡིན་པའི་ཕྱིར། རྗེ་བཙུན་བླ་མ་དམ་པའི་རྣམ་པར་ཐར་བ་མདོ་
ཙམ་འཆད་པར་བྱའོ། །
དེ་ཡང་ཚེ་འདིའི་སྣང་བ་ཐམས་ཅད་མཆིལ་མའི་ཐལ་བ་བཞིན་དུ་རིང་
དུ་དོར་བ། སྲིད་པའི་ཕུན་ཚོགས་མེ་འོབས་ཀྱི་གནས་ལྟ་བུར་གཟིགས་ནས་
སྲིད་ལ་རྒྱབ་ཀྱིས་ཕྱོགས་པ། གཞན་དོན་རླབས་ཆེན་སྒྲུབ་པའི་དམ་བཅའི་
ཁུར་བཞེས་ཏེ། ཀུན་མཁྱེན་དོལ་པོ་བའི་རིང་ལུགས་གཞན་སྟོང་དབུ་མའི་ལྟ་
- 6 -



མཆོད་བརྗོད།
གྲུབ་ཀྱི་ཆོས་ཀྱི་སྲིད་ལ་བཀའ་ཡི་འཁོར་ལོས་འདོད་དགུར་དབང་བསྒྱུར་བའི་
ཆོས་ཀྱི་རྒྱལ་བོ་ཆེན་པོ། དཔལ་དུས་ཀྱི་འཁོར་ལོའི་བསྐྱེད་རྫོགས་རིམ་གཉིས་
ཀྱི་ལམ་ལ་ཐུགས་ཅུང་ཟད་ཀྱང་ལྷོད་པ་མེད་པར་རྩེ་གཅིག་ཏུ་བསྒྲུབས་པས་ས་
ལམ་གྱི་རྟོགས་པ་མཆོག་གི་གོ་འཕངས་མངོན་དུ་མཛད་པའི་རྡོ་རྗེ་སློབ་དཔོན་
ཆེན་པོ། ཉམས་རྟོགས་ཀྱི་ཀློང་བརྡོལ་ཞིང་གྲུབ་ པའི་ཡང་རྩེར་སོན་ཀྱང་
བཀའ་གདམས་རྣམ་ཐར་གཙང་མའི་མཛད་སྤྱོད་ལས་མི་འདའ་བའི་འདུལ་བ་
འཛིན་པ་ཆེན་པོ། རྒྱུད་སྡེ་རྣམ་པ་བཞིའི་དཀྱིལ་འཁོར་སོ་སོའི་དབང་གིས་
གདུལ་བྱའི་རྒྱུད་སྨིན་པར་བྱས་ནས་རིམ་གཉིས་ལམ་གྱི་ཡེ་ཤེས་བསྐྱེད་ཅིང་
གེགས་སེལ་བོགས་འདོན་གྱིས་གོང་འཕེལ་དུ་མཛད་པ་ལ་སོགས་པ་འཕྲིན་ལས་
རླབས་ཆེ་བའི་ངེས་པ་དོན་གྱི་གྲུབ་པའི་དབང་ཕྱུག་ཆེན་པོ། དུས་གསུམ་རྒྱལ་
བའི་གདུང་འཚོབ། སྒྲུབ་བརྒྱུད་བསྟན་པའི་བདག་པོ། བདག་ཅག་གི་ཚེ་
རབས་ཀྱི་མེ་ཏོག་ཕོག་པའི་ལྷ་སྐལ་གཅིག་པུ། བཀའ་དྲིན་འཁོར་མཐའ་མ་
མཆིས་པའི་མཚུངས་མེད་རྡོ་རྗེ་སློབ་དཔོན་ཆེན་པོ། དོན་གྱི་སླད་དུ་མཚན་
ནས་སྨོས་ཏེ་རིགས་དང་དཀྱིལ་འཁོར་ཀུན་གྱི་ཁྱབ་བདག་བླ་མ་རིན་པོ་ཆེ ༧
རྗེ་བཙུན་ཀུན་དགའ་ཐུགས་རྗེ་དཔལ་བཟང་པོའི་ཞལ་སྔ་ནས་ཀྱི་གསང་བ་
གསུམ་གྱི་ལེགས་མཛད་མཐའ་དག་ནི་རྒྱལ་བ་རྣམས་ཀྱི་མཁྱེན་པའི་ཡེ་ཤེས་ཀྱི་
ཡུལ་ལས་ཀྱང་འདས་ན། སོ་སོའི་སྐྱེ་བོ་དག་གིས་ཇི་བཞིན་དུ་བརྗོད་པ་སྨོས་མི་
དགོས། འོན་ཀྱང་བསྐལ་པ་དུ་མའི་བར་དུ་རྙེད་པར་དཀའ་བའི་བསོད་
ནམས་རླབས་པོ་ཆེ་ཐོབ་པ་དང་། སྐྱེ་བ་དང་ཚེ་རབས་ཐམས་ཅད་དུ་མགོན་པོ་
གང་གིས་དགྱེས་བཞིན་རྗེས་སུ་འཛིན་པའི་རྟེན་འབྲེལ་གྱི་ཕྱིར་དུ། རྣམ་པར་
ཐར་བ་རྒྱ་མཚོ་ལྟ་བུ་ལས་སྐྲ་རྩེས་བླངས་པའི་ཐིགས་པ་ཙམ་ཞིག་རང་གཞན་གྱི་
- 7 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དད་པའི་གསོས་སུ་བརྗོད་པ་དེའོ། །
དེ་ལ་རང་ཅག་གི་དཔལ་ལྡན་བླ་མ་འདི་ཉིད་ཀྱིས། སྔོན་རིང་མོ་ཉིད་
ནས་སེམས་ཅན་གྱི་དོན་དུ་བྱང་ཆུབ་མཆོག་ཏུ་ཐུགས་བསྐྱེད། འཕགས་ཆེན་
རྒྱལ་སྲས་སེམས་དཔའི་བྱ་དཀའ་བའི་སྤྱོད་པ་མཐའ་དག་ཐུགས་ཉམས་སུ་
བསྟར་ཏེ། བླ་མེད་བྱང་ཆུབ་ཀྱི་བདུད་རྩིའི་སྙིང་བོ་མངོན་དུ་གྱུར་ཟིན་ནའང་།
ཇི་སྐད་ དུ། འཕགས་ པ་ དཀོན་ མཆོག་ ཟ་ མ་ ཏོག་ བཀོད་ པའི་ མདོ་ ལས།
སེམས་ཅན་མང་བོ་འཁོར་བ་ན་འཁོར་བའི་སེམས་ཅན་དེ་དག་ཡོངས་སུ་སྨིན་
པར་བྱེད་པ་དང་། བྱང་ཆུབ་ཀྱི་ལམ་སྟོན་པར་བྱེད་ཅིང་། གང་དང་གང་གི་
གཟིགས་ཀྱིས་འདུལ་བའི་སེམས་ཅན་རྣམས་འདུལ་བར་གྱུར་པ། དེ་དང་དེའི་
གཟུགས་ཀྱིས་ཆོས་འཆད་དེ། དེ་བཞིན་གཤེགས་པས་འདུལ་བའི་སེམས་ཅན་
རྣམས་ལ་ནི་དེ་བཞིན་གཤེགས་པའི་གཟུགས་ཀྱིས་ཆོས་འཆད། ཅེས་སོགས་
གསུངས་པ་ལྟར། ཆོས་ཀྱི་སྐུ་ལས་གཡོ་བ་མེད་བཞིན་དུ་ད་གཟོད་སྐད་ཅིག་རེ་
རེ་ལའང་དག་པ་དང་མ་དག་པའི་ཞིང་ཁམས་དཔག་ཏུ་མེད་པར། སྤྲུལ་བའི་
བཀོད་པ་བསམ་གྱིས་མི་ཁྱབ་པར་སྟོན་ཅིང་། སྐལ་བ་དང་ལྡན་པའི་གདུལ་བྱ་
རྣམས་གང་དང་གང་གིས་འདུལ་བར་འགྱུར་བ། དེ་དང་དེའི་གཟུགས་སུ་
སྤྲུལ་ཏེ་ཆོས་སྟོན་པ་དང་། མཛད་པ་སྣ་ཚོགས་སྟོན་པ། གཞན། གཟིངས་
དང་། ཟམ་པ། ལྗོན་ཤིང་དང་། གྲུ་ལ་སོགས་པ་དངོས་པོ་སྣ་ཚོགས་སུ་སྤྲུལ་
ནས་སེམས་ཅན་གྱི་དོན་ནམ་མཁའ་ཇི་སྲིད་གནས་ཀྱི་བར་དུ་མཛད་པ་ཡིན།
དེ་ལྟར་སྤྲུལ་བའི་བཀོད་པ་ཕྱོགས་གཅིག་པ་འདིའི་དབང་དུ་བྱས་ཏེ་སྐུ་ཚེ་
འདིའི་རྣམ་པར་ཐར་བ་ཐུན་མོང་གི་སྤྱོད་ཡུལ་དུ་གྲུབ་པ་དག་ཅུང་ཟད་གླེང་
བར་བྱ་བ་ལ།
- 8 -



རིགས་རུས་གཙང་མའི་རྒྱུད་དུ་སྐྱེ་བ་བཞེས་ཚུལ་དང་།
རྟེན་དེར་ཡོན་ཏན་བརྙེས་པའི་ཚུལ་དང་། བརྙེས་
ནས་བསྟན་འགྲོའི་བྱ་བ་རླབས་ཆེན་
མཛད་ཚུལ་དང་གསུམ་མོ། །
དང་པོ། སྐུ་བལྟམས་པ་དང་གཞོན་ནུའི་
རོལ་རྩེད་མཛད་པའི་ཚུལ།
དང་པོ་ནི། མཁས་དང་གྲུབ་པའི་དབང་ཕྱུག་བླ་མ་དམ་པ་འདི་ཉིད་
གང་དུ། ཐོག་མར་སྐུ་བལྟམས་པའི་ཡུལ་ནི། ཇི་སྐད་དུ། འཇམ་དཔལ་རྩ་
རྒྱུད་ལས། ལྷ་ལྡན་ཡུལ་ཞེས་བྱ་བ་ནི། ། གངས་ཅན་རི་ཡི་ནང་གནས་པ། །
ཞེས་དང་། མདོ་ལས། བྱང་ཕྱོགས་གངས་རིའི་རྒྱུད་ཀྱི་སར། ། དགེ་བ་ལྡན་
པའི་ས་ཕྱོགས་སུ། ། དམ་པའི་ཆོས་ནི་རྒྱས་པར་འགྱུར། ། ཞེས་ སོགས་
གསུངས་པ་ལྟར། མདོ་རྒྱུད་དུ་མ་ནས་ལུང་གིས་བསྔགས་པ། འཕགས་ཡུལ་
རྡོ་རྗེ་གདན་གྱི་བྱང་ཕྱོགས། ཟླ་ཤེལ་ས་འཛིན་བྱེ་བའི་མུ་ཁྱུད་ཀྱིས་ཡོངས་སུ་
བསྐོར་བའི་གངས་ཅན་ཁ་བའི་ཡུལ་ལྗོངས་ཆེན་པོ་དེ་ལ་སྟོད་མངའ་རིས་སྐོར་
གསུམ། བར་ དབུས་ གཙང་ རུ་ བཞི། སྨད་མདོ་ ཁམས་ སྒང་ དྲུག་ གམ།
དབུས་གཙང་ཆོས་ཀྱི་ཆོལ་ཁ། མདོ་སྟོད་མིའི་ཆོལ་ཁ། མདོ་སྨད་རྟའི་ཆོལ་ཁ་
སྟེ་གསུམ་མམ། བོད་དང་པོད་ཆེན་པོ་གཉིས་སུ་ཕྱེ་བ་རྣམས་ཀྱི་ཕྱི་མ། རྨ་
ཀླུང་དལ་གྱིས་འབབ་པས་ལྷོ་བྱང་གི་ཆར་བགོས་པའི་ལྷོ་རྒྱུད་འཛིན་མའི་ཐིག་
ལེ། རྒྱལ་བ་གཉིས་པ་ཀུན་མཁྱེན་དོལ་པོ་བ་ཆེན་པོའི་བསྔགས་ཚིག་པདྨ་
- 9 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དཀར་བོ་འཐོར་བའི་གནས་མཆོག ཕྱོགས་ཐམས་ཅད་ལས་རྣམ་པར་རྒྱལ་
བའི་ཆོས་སྡེ་ཆེན་པོ་དཔལ་འཛམ་ ཐང་བསམ་འགྲུབ་ནོར་བུའི་གླིང་གི་ཉེ་
འདབས། སྐྱབས་མགོན་ངག་དབང་བསམ་གཏན་སོགས་སྐྱེས་ཆེན་དུ་མ་བར་
མ་ཆད་པར་བྱོན་པའི་གནས་ཁྱད་པར་ཅན། འཛི་ཡུལ་གྱི་སྟོད་ཀྱི་ཆར། གྲོང་
ཤོས་མདའ་ཞེས་པ་རྩི་བཅུད་སྣ་ཚོགས་དང་ལོ་ཏོག་གི་རིགས་མི་འདྲ་བ་དུ་མ་
ཡོངས་སུ་སྨིན་ཞིང་། དཀར་དམར་མེ་ཏོག་གི་འབྲས་བུ་དུ་མ་གཡུར་དུ་ཟ་བ།
འཆི་མེད་ལྷ་ཡི་སྐྱེད་ཚལ་ལ་ཅོ་འདྲི་བའི་གཡུ་ལྗོན་གསར་བའི་འཁྲི་ཤིང་གི་
རིགས་སྣ་ཚོགས་པས་མངོན་པར་མཛེས་པའི་གནས་ཕུན་སུམ་ཚོགས་པ་འདི་
ཡིན་ལ།
ཡུལ་དེར་སྐྱེ་བ་བཞེས་པའི་ཚུལ་ནི། ཁྲི་བརྒྱད་སྟོང་བ་ལས། བྱང་
ཆུབ་སེམས་དཔའ་སེམས་དཔའ་ཆེན་པོ་རིགས་ཆེན་པོ་དག་ཏུ་སྐྱེ་བ་སྟེ། དེ་ནི་
བྱང་ཆུབ་སེམས་དཔའ་སེམས་དཔའ་ཆེན་པོའི་རིགས་ཕུན་སུམ་ཚོགས་པ་ཡིན་
ནོ། ། ཞེས་པ་ལྟར། བྱང་ཆུབ་སེམས་དཔའ་རྣམས་ཀྱིས་རིགས་གང་ཞིག་
བཙུན་པར་བཀུར་ཞིང་། ཟུང་བདུན་གྱི་བར་སྤྱོད་པ་ལ་སྐྱོན་མེད་པ་དེར་
གཟིགས་ནས་ཉིང་མཚམས་སྦྱོར་བ་ཡིན་ པས། དེ་བཞིན་དུ་འདིར་ཡང་།
ཡབ་ནི་མཆོག་གསུམ་ལ་དད་གུས་ཆེ་ཞིང་ལེགས་ཉེས་ཀྱི་འདུན་མ་ལ་མཁས་
ཤིང་། རང་བཞིན་དྲང་བ། དཔའ་ཞིང་རྟུལ་ཕོད་པ། ལུགས་གཉིས་ཀྱི་བྱ་
བ་གང་གི་ངོས་ནས་ཀྱང་བསྔགས་པར་འོས་པའི་ཡོན་ཏན་དུ་མས་ཕྱུག་པ་ཨ་
སྐྱོང་རྒྱུ་ཡི་རུས་རྒྱུད་དུ་གྲགས་པ་ཚེ་རིང་དང་། ཡུམ་ནི་ངོ་ཚ་ཁྲེལ་ཡོད་ཀྱི་གོས་
དང་ལྡན་པ། མཆོག་གསུམ་གཙུག་ཏུ་བཀུར་བ། སེམས་རྒྱུད་བཟང་ཞིང་
ཆོས་ལ་དཀར་བ་སོགས་བུད་མེད་ཕལ་བའི་ངང་ཚུལ་ལས་འདས་པ་གནུབས་
- 10 -



སྐུ་བལྟམས་པ་དང་གཞོན་ནུའི་རོལ་རྩེད་མཛད་ཚུལ།
ཟུར་ཟ་ཚེ་སྨན་ཞེས་བྱ་བ་འདིའོ། །
དེ་ལྟ་བུའི་རིགས་ཕུན་སུམ་ཚོགས་པའི་ཡུམ་གྱི་ལྷུམས་སུ་ཞུགས་པའི་
མཛད་པ་ཉེ་བར་བསྟན་པའི་ཚེ། ཡབ་ཡུམ་དེ་གཉིས་ལ། སྔར་རང་གི་རིགས་
རྒྱུད་དུ་གྱུར་བའི་བྱིས་པ་གཉིས་མ་འཚམས་པར། སྐྱེད་ཡུམ་གྱིས། ཕྱག་
འཚལ་བླ་མ་ཞིག་ལ་ཤོག་གདུགས་དང་བ་རུ་ཞིག་ཕུལ་ཏེ། སྤྱན་ཆབ་བསིལ་
བཞིན་དེ་ལུགས་ཀྱི་རྒྱུ་མཚན་རྣམས་ཞུས་པར། ཁོང་གིས་ཞལ་ནས། འོ་ཁྱེད་
ཀྱིས་སེམས་སྡུག་བྱེད་མི་དགོས། ད་ཁྱོད་ལ་བསྟན་འགྲོ་ལ་ཕན་ཐོགས་པའི་
རིགས་བརྒྱུད་ཡ་མཚན་པ་ཞིག་འབྱུང་ངེས་ཡིན། འོན་ཀྱང་བསྐྱེད་བསྲིངས་
སོགས་ ཀྱི་ སྐབས་ སུ་ མིག་ འབྲས་ ལྟར་ གཅེས་པར་སྐྱོང་ དགོས་ཚུལ་ སོགས་
གསུངས་ཏེ་ལུང་བསྟན། དེ་ནས་བཟུང་ཡབ་ཡུམ་གཉིས་ལ་ངོ་མཚར་བའི་
རྟགས་མཚན་མང་དུ་བྱུང་བར་གྲགས་ཀྱང་། ས་བོན་མ་བྱུང་བས་ཇི་བཞིན་པ་
སྨྲ་མ་སྤོབས་མོད། འོན་ཀྱང་། འདི་ལྟ་བུའི་རྒྱལ་སྲས་བྱང་ཆུབ་སེམས་དཔས་
བསམ་བཞིན་དུ་རིགས་རུས་ཆོ་འབྲང་ཕུན་སུམ་ཚོགས་པར་སྐྱེ་བའི་ཟློས་གར་
མངོན་པར་བསྒྱུར་བ། དེའི་ཚེ་ཕྱི་ནང་གི་སྣོད་བཅུད་ཐམས་ཅད་ལ་བཀྲ་ཤིས་
དང་དགེ་ལེགས་ཀྱི་ལྟས་མཚན་ཕུན་སུམ་ཚོགས་པ་ཆེས་མང་དུ་འབྱུང་བ་གདོན་
མི་ཟ་ཞིང་རེ་ཞིག་དེ་ཙམ་མོ། ། གཞན་དུ་ན་གོང་གི་ཡུམ་གྱིས། ཤོག་གདུགས་
དང་བ་རུ་ཞིག་ཕུལ་བ་འདི་ལ་གཞིགས་ན་ཆེས་ཕུན་སུམ་ཚོགས་པའི་རྟེན་
འབྲེལ་གྱི་གནད་ཟབ་མོ་ཕྱིས་འབྱུང་གི་དོན་ལ་སྦྱར་ཏེ་བཤད་རྒྱུ་ཡོད་མོད་ཀྱང་
རེ་ཞིག་ཆོག་ཤེས་པར་བྱས་སོ། ། དེ་ལྟར་ཁོང་ལ་སྐུ་མཆེད་བཞི་མངའ་བ་ལས།
བདག་ཉིད་ཆེན་པོ་འདི་ཉིད་ནི་སྲས་གསུམ་པའི་ཚུལ་དུ་བསམ་བཞིན་དུ་སྐུའི་
སྐྱེ་བ་བཞེས་སོ། །
- 11 – ་



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
ནམ་འཁྲུངས་པའི་དུས་ནི། བདག་ཅག་གི་སྟོན་པ་ཤཱཀྱའི་དབང་བོའི་
སྐུ་བལྟམས་ནས་ལོ་ཉིས་སྟོང་བརྒྱད་བརྒྱ་སོ་དགུ། རྒྱལ་བའི་ལུང་ཟིན་ཆེན་པོ་
ཀུན་མཁྱེན་དོལ་པོ་བ་ཤེས་རབ་རྒྱལ་མཚན་དཔལ་བཟང་པོའི་སྐུ་ཡི་ལང་ཚོ་
འཇིག་རྟེན་འདིར་གདུལ་བྱ་ཐུན་མོང་གི་ངོར་མངོན་པར་གསལ་བ་ནས་ལོ་དྲུག་
བརྒྱ་སོ་གསུམ། དཔལ་འཁོར་ལོ་སྡོམ་པ་མི་མིན་མི་ཡི་ཚུལ་བཟུང་གསང་བ་
སྔགས་ཀྱི་མངའ་བདག འཇམ་མགོན་བླ་མ་ཏཱ་ར་ནཱ་ཐའི་སྐུ་ཡི་ཉིན་བྱེད་
ཛམྦུས་མཚན་པའི་གླིང་དུ་ཤར་བ་ནས་ལོ་སུམ་བརྒྱ་ལྔ་བཅུ་འདས་པ། རབ་
བྱུང་བཅོ་ ལྔ་ བའི་ བགྲང་བྱ་ ང་ དགུ་ བ་ སྟེ། ཁྲོ་བོ་ཞེས་ པ་ ཤིང༌ གླང་ (སྤྱི་
ལོ༡༩༢༥)ལོའི་སྟོན་ཁའི་གྲལ་ཚེས་བཟང་པོའི་དུས་ཕུན་སུམ་ཚོགས་པར།
ཡུམ་ལ་བསྙུང་ཟུག་ཅུང་ཟད་ཀྱང་མེད་པར། སྲིད་ཞིའི་མཛེས་སྡུག་གི་སྙིང་པོ་
མ་ལུས་པ་གཅིག་ཏུ་བསྡུས་པ་ལྟར། བལྟ་བས་ཆོག་མི་ཤེས་པའི་ཁྱེའུ་ཞིག་ངོ༌
མཚར་བའི་དགེ་མཚན་དུ་མའི་གར་དང་བཅས་ཏེ་སྐུ་བལྟམས་སོ། །
དེའི་ཚེ་ཁྱེའུ་དེའི་མདོག་དཀར་ཞིང་དྲི་མ་མེད་པ། དབང་བོ་གསལ་
ཞིང་དཔྲལ་བའི་དབྱེས་ཆེ་བ། མཐོང་ན་མི་མཐུན་པ་མེད་པ། འཇིག་རྟེན་
ཀུན་གྱི་མིག་གི་བདུད་རྩི་ཞིག་བཙས་པ་ལ། དེ་དག་ནི། ཤེར་ཕྱིན་གྱི་མདོ་
ལས། བྱང་ཆུབ་སེམས་དཔའ་སེམས་དཔའ་ཆེན་པོ་སྐྱེས་མ་ཐག་ཏུ། འཇིག་
རྟེན་གྱི་ཁམས་སྣང་བས་རྒྱས་པར་གང་ཞིང་དེ་དག་ཐམས་ཅད་རྣམ་པར་འགྱུར་
བ་གཡོ་བར་བྱེད་པ་གང་ཡིན་པ་དེ་ནི་སྐྱེས་པ་ཕུན་སུམ་ཚོགས་པ་ཞེས་བྱའོ། །
ཞེས་གསུངས་པ་ཇི་ལྟ་བ་བཞིན་དུ་གྱུར་ཏོ། ། དེའི་ཚེ་ཡབ་ཡུམ་གཉིས་ལ་
འབྱོར་བ་ཞན་སྟབས་སྐྱབས་རྟེན་སོགས་འབུལ་རྒྱུ་མ་བྱུང་ཡང་། གཙང་བ་སྐུ་
འབྲིང་སྐུ་འཕྲེང་ལྔ་བ་འཇིགས་མེད་ཕྱོགས་ལས་རྣམ་རྒྱལ་ལ་ཁྱེའུ་དེ་སྐྱབས་པས།
- 12 -



སྐུ་བལྟམས་པ་དང་གཞོན་ནུའི་རོལ་རྩེད་མཛད་ཚུལ།
ཁོང་གིས་ཐུགས་དགྱེས་པའི་ངང་ཁྲུས་དང་གཙང་སྦྲ་སོགས་ཀྱི་སྒོ་ནས་བྱིན་གྱིས་
བརླབས་ཤིང་། ཁྱད་པར་ཡབ་ཡུམ་གཉིས་ལ་ཁྱེའུ་འདི་གཙང་སྦྲ་གང་ཐོན་
ཐོན་དང་། སྐུའི་རིམ་གྲོ་ལ་རེམ་རེམ་གྱིས་དང་བསྟན་འགྲོ་ལ་ཕན་ཐོགས་ངེས་
ཤིག་འོང་གསུངས་ཏེ། བྱིས་པའི་མཚན་ལ་བསོད་ནམས་རྡོ་རྗེ་ཞེས་གསོལ།
དེ་ནས་ཟླ་བ་དྲུག་ཙམ་གྱི་རིང་ལ་མཚན་མོར་ཞུན་མར་ངོགས་སུའང་།
ཡུམ་གྱིས་མནལ་ཐབས་ཆག་སྟེ་སྙོར་སྐྱོང་བྱས་པ་ཡིན་ཟེར་བས་མ་ཡི་དྲིན་ལན་
འཇལ་ཐབས་དཀའ་ཞེས་གསུངས། དེ་ལྟར་ཁྱེའུ་ཉིད་ནི་བྱིས་པའི་གནས་
སྐབས་ཉིད་ནས་ཀྱང་། སྔོན་རབས་སྐུའི་ཕྲེང་བ་དུ་མར་ལམ་བཟང་པོར་
གོམས་པའི་བག་ཆགས་ཀྱི་མཐུས། བྱིས་པ་ཕལ་བ་དང་མི་མཐུན་པར་བག་
མེད་པའི་སྤྱོད་པ་མཐའ་དག་ལས་འདས་ཤིང་། ཉེས་སྤྱོད་མཐའ་དག་རང་
བཞིན་གྱིས་བསྡམས་པ་ཞིག་དང་། སྐུ་རྩེད་བྱས་པའང་། ཆོས་འཆད་པ་
དང་། དབང་བསྐུར་བ་སོགས་ཀྱི་སྟངས་ཀ་མཛད་པས་ཐ་མལ་བ་དང་སྤྱོད་པ་
མི་མཐུན་ཅིང་ཆོས་ལ་གཅིག་ཏུ་དགའ་བ་ཞིག་སྐུ་གཞོན་ནུའི་དུས་ནས་ཀྱང་
ཡོད་ལ། རྗེ་ཉིད་ཀྱི་ཞལ་ནས། ང་ཆུང་དུས་སུ་བྱ་བྱེའུ་གསོད་པ་དང་མ་རབ་
ཀྱི་སྤྱོད་པ་མི་བྱེད་ཅིང་རྒྱུན་དུ་ལྷོད་པོར་འདུག་པ་ཞིག་ཡིན་པས། གཞན་གྱིས་
འདི་འདྲའི་བྱིས་པ་ཟེར་ནས་བྱམས་པོ་བྱེད་ས་ཞིག་ཡིན་གསུངས། ་
དེ་ནས་དགུང་ལོ་དྲུག་ཙམ་དུ་སླེབས་སྐབས། རྣལ་འབྱོར་གྱི་དབང་
ཕྱུག་ཆེན་པོ་འཛོང་བོ་སྐྱབས་མགོན་དེ་ཉིད་དགོངས་པ་ཆོས་དབྱིངས་སུ་ཐིམ་
པའི་གཏམ་ཐོས་འཕྲལ། སྐྱེད་ཡུམ་ལ་ནན་ཞུས་བྱས་ཏེ་གདུང་མཇལ་དུ་བྱོན་
ཞིང་། སྐུ་གདུང་ཡིད་བཞིན་ནོར་བུའི་སྤྱན་སྔར་ཕྱག་དང་སྐོར་བ་བྱས། དེ་
དུས་སུ་སེམས་ལའང་སྐྱོ་བ་དྲག་པོ་ཞིག་སྐྱེས་པ་དང། དེའི་ཕྱོགས་ཀུན་ཏུ་དྲི་
- 13
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བཟང་པོས་ཁྱབ་འདུག་གསུངས། དེར་ཕེབས་ལམ་དུ། ཞབས་ལ་མཆིལ་
ལྷམ་སོགས་མེད་པའི་རྐྱེན་གྱིས་ སྐུ་ལུས་ལ་ གྲང་རེག་ རྒྱས་ སྟབས་འགྲམ་པ་
བསྐྲངས་ནས་སྐྲུན་ཀྱང་མི་རིང་བར་གཞི་ནས་དྭང་ས་སྐྱེད་བྱུང་ངོ༌། །
སྨྲས་པ།
ཀུན་མཁྱེན་དོལ་པོའི་བསྔགས་ཚིག་པདྨ་དཀར། །
འཐོར་བའི་གནས་མཆོག་མདོ་སྨད་ལྷོ་རྒྱུད་ཀྱི། །
འཛམ་ཐང་དཔལ་གྱི་ཆོས་སྡེའི་ཉེ་འདབས་སུ། །
མཐོ་རིས་དགའ་ཚལ་ས་ལ་འཕོས་འདྲ་ཡོད། །
གཡུ་ཡི་ཁུ་བས་བྱུགས་པའི་སྤང་ལྗོངས་སུ། །
ལྷུང་ལྷུང་དལ་གྱིས་ཆུ་བོ་འབབ་པ་དང་། །
འཁྲི་ཤིང་སྣ་ཚོགས་ལྡེམ་ལྡེམ་གཡོ་བ་དང་། །
གཉིས་སྐྱེས་མགྲིན་པའི་རྫ་རྔ་བརྡུང་བ་ཡོད། །
དེ་ལྟའི་གསེར་ལྗོངས་འཛིན་མའི་ཐིག་ལེ་རུ། །
རིགས་རུས་ཆོ་འབྲངམི་དམན་སྤྲིན་རུམ་ནས། །
གཞོན་ནུ་གསར་ཚེས་ཟླ་བའི་མྱུ་གུ་ཞིག །
ས་གསུམ་འགྲོ་བའི་དཔལ་དུ་ལྷང་ངེར་ཤར། །
བསོད་ནམས་རྡོ་རྗེའི་མཚན་གྱི་མེ་ཏོག་དེ། །
གཙང་ཆེན་བླ་མ་དགྱེས་པས་གང་ལ་གཏད། །
དེ་ཚེ་ཐུབ་བསྟན་མགོན་དང་བཅས་སོ་ཞེས། །
རྣམ་སད་ལྷ་བརྒྱས་བསྔགས་པའི་མགྲིན་རྔ་ལྡིར། །
-
14
-



སྐུ་བལྟམས་པ་དང་གཞོན་ནུའི་རོལ་རྩེད་མཛད་ཚུལ།
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་དཔོན་ཆེན་
པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་མདོ་ཙམ་
བརྗོད་པ་སྐལ་བཟང་དད་པའི་འཇུག་ངོགས་ལས། སྐུ་བལྟམས་པ་དང་གཞོན་
ནུའི་རོལ་རྩེད་མཛད་པའི་སྐབས་ཏེ་དང་པོའོ། ། ། །
- 15 -



གཉིས་པ། རྟེན་དེར་ཡོན་ཏན་བརྙེས་པའི་ཚུལ་ནི།
གཉིས་པ། མདོ་སྨད་ལྷོ་རྒྱུད་ཀྱི་ཆོས་སྡེ་ཆེན་པོ་དཔལ་
ཐུབ་བསྟན་ཕྱོགས་ལས་རྣམ་རྒྱལ་གླིང་དུ་ཞབས་
ཀྱི་པད་མོ་ཉེ་བར་བསྐྱོད་པའི་ཚུལ། །
དུས་གསུམ་རྒྱལ་བའི་མཁྱེན་བརྩེ་ཡེ་ཤེས་ཁམས། ། མདོ་སྨད་ལྷོ་རྒྱུད་
འཛིན་མའི་ཐིག་ལེ་རུ། ། ཡོངས་ཤར་ཐུགས་རྗེའི་དཔལ་གྱུར་བསྟན་འགྲོའི་
གཉེན། ། བསོད་ནམས་རྡོ་རྗེའི་ཞབས་པད་གཙུག་ཏུ་བསྟེན། །
དགུང་གྲངས་བདུན་དུ་སླེབས་ཤིང་རབ་རྒྱལ་ལྕགས་ལུག་(༡༩༣༡)
ལོར། བྱ་བྲལ་རྣལ་འབྱོར་གྱི་དབང་ཕྱུག་ཆེན་པོ་མཱ་བླ་མ་ཀུན་མཆོག་གི་ཞལ་སྔ་
ནས་ཀྱི་དྲུང་དུ། ཐོག་མའི་ཀློག་བསླབས་པར་གཟབ་གཤར་གང་ཡང་མགོ་
སྨྲས་པ་ཙམ་གྱིས་དཀའ་ཚེགས་མེད་པར་ཐུགས་སུ་ཆུད་དོ། ། ཀློག་གི་སློབ་
དཔོན་དུ་འགྱུར་ཚུལ་ཡང་། མདོ་རྩ་བར། ཀློག་པ་ནི་ཚིགས་སུ་བཅད་པ་
གཅིག་ལན་གསུམ་བཟླས་ནའོ། ། ཞེས་གསུངས་པ་ལྟར། གསུང་རབ་ཀྱི་
ཚིགས་བཅད་གཅིག་གམ་དེ་དང་ཚད་མཚུངས་པའི་ཚིགས་ལྷུག་སློབ་འདོད་
ཀྱིས་ལན་གསུམ་བཟླས་པས་ཀློག་གི་སློབ་དཔོན་དུ་འགྱུར་བར་གསུངས་པ་ལྟར།
ཁོང་ཉིད་ཀྱིས། བྱིས་པ་གཞོན་ནུའི་སྐབས་ནས་ཀྱང་རང་ལ་ཀློག་སློབ་པ་པོ་
ཆོས་འབྲེལ་དངོས་ཐོབ་ཀྱི་བླ་མར་བཀུར་ཏེ་བསམ་སྦྱོར་དག་པས་ཚུལ་བཞིན་དུ་
བསྟེན་པ་ནི་རྣམ་པར་ཐར་བ་བསམ་བརྗོད་ལས་འདས་པ་ཞིག་སྟེ། དེང་སང་
ཀློག་སློབ་པ་པོ་བླ་མར་བཀུར་དགོས་ཀྱི་གཏམ་རྣ་བར་མ་གྲགས་ཀྱང་། གལ་ཏེ་
— 16 –



དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་ཞབས་ཀྱི་པད་མོ་ཉེ་བར་བསྐྱོད་པའི་ཚུལ།
དེ་ལྟར་ཐོས་ན་སྣ་རྒོད་བྱེད་པའི་ཚོད་དུ་སླེབས་གདའ་འོ། །
དགུང་གྲངས་བརྒྱད་དུ་སོན་པ་རབ་རྒྱལ་ཆུ་སྤྲེལ་(༡༩༣༢)ལོར་གྲུབ་
དབང་དམ་པ་ཨ་སྐྱོང་རྒྱ་བླ་མ་དང༌། སྒང་བ་བླ་མ་རྣམ་གཉིས་ཀྱིས་འཛི་སྟོད་
ཀྱི་དགོན་པ་ལ་ཁ་ཞེས་པའི་ཆོས་སྡེ་དེར། མཆོད་རྟེན་ རབ་གནས་མཛད་
སྐབས་སུ། བླ་མ་དེ་གཉིས་ཀྱི་དྲུང་ནས་དབང་རྗེས་གནང་མང་པོ་གསན་ཞིང་།
དེ་ནི་སྐུ་ཚེ་འདིར་གསང་བ་སྔགས་ཀྱི་ཆོས་ཀྱི་བགོ་སྐལ་ཐོབ་པའི་ཐོག་མར་སྣང་།
དེ་མཐུན་དངོས་སྟོབས་རིགས་པའི་དབང་ཕྱུག་རྗེ་བླ་མ་ཐུབ་བསྟན་
དགེ་ལེགས་རྒྱ་མཚོའི་ཐུགས་སྲས་འཛམ་ངོས་རྡོ་རྗེ་འཆང་ངག་གི་དབང་བོའི་
གསེར་ཞལ་མཇལ་ཏེ་ཆོས་འབྲེལ་གསན། དེའི་སྐབས་ཁོང་གི་མེས་མོའམ་ཨ་
ཡེ་བདེ་ལོ་ཞེས་པ་འཛམ་ངོས་རྡོ་རྗེ་འཆང་གི་དྲུང་དུ་རབ་ཏུ་བྱུང་ཞིང་གཙུག་
ཕུད་བྲེགས་ཚེ། གཞོན་ནུ་ཉིད་ཀྱིས་ཀྱང་། ང་ལའང་བྲོགས་ཤིག་ཟེར་ནས་
དབུའི་གཙུག་ཕུད་འཐེན་ཞིང་ཡང་ཡང་ཞུས་ཚེ། བླ་མའི་ཞལ་ནས། ད་དུང་
མ་རན་ཕྱིས་སུ་རིང་མིན་མྱུར་དུ་འབྲེག་ངེས་གསུངས་ཏེ་བརྩེ་གཟིགས་དཔེ་མེད་
གནང་། དེ་ནི་ཚེ་རབས་ཐམས་ཅད་དུ་ཁྱིམ་པའི་བརྟུལ་ཞུགས་སྤངས་ཤིང་
རབ་བྱུང་གི་རྟེན་ཤ་སྟག་བཞེས་པའི་བག་ཆགས་སད་པ་དང༌། སྐུ་ཚེ་འདིར་
ཡང་འདྲེན་པ་ཤཱཀྱའི་རྒྱལ་བོའི་རྒྱལ་ཚབ་དམ་པར་བཞེངས་པའི་ལེགས་སྨོན་གྱི་
མཐུ་གྲུབ་པའི་འབྲས་རྟགས་གསལ་བོར་ངོམ། །
དེ་རྗེས་རྣལ་འབྱོར་གྱི་དབང་ཕྱུག་བྱ་བྲལ་བ་མཚམས་པ་སྨོན་ལམ་
བཟང་པོའི་དྲུང་དུ་གཞོན་ནུ་ཉིད་ཕེབས་སྐབས། བླ་མ་གྲོག་སྦྱིན་དུ་འགྲོ་བ་
དང་སྟབས་འགྲིགས་ཏེ་དཔོན་སློབ་ལྷན་དུ་ཕེབས། བག་ཡག་ཆུ་ནང་དུ་
- 17 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྐྱབས་ཁོ་ཟེར་བས་བླ་མ་ཁུར་ཞིང་། གཞོན་ནུ་ཉིད་ཀྱིས། བླ་མའི་ཤོག་
གདུགས་བཟུང་བ་སོགས་ཀྱི་ཕྱག་གཡོག་ཅི་ལྕོགས་བྱས། དེ་སྐབས་བྱ་བྲལ་
གང་ཉིད་ཀྱིས་ལུགས་གཉིས་ཀྱི་བསླབ་ སྟོན་སྒོ་དུ་མ་ནས་མཛད་དེ་སྤྱན་ གྱི་
འབྲས་བུ་བཞིན་བསྐྱངས། གསུང་འཕྲོས་ཀྱི་ཚེའང་གཞོན་ནུ་ཉིད་ལ། ཐུན་
མོང་ལམ་གྱི་ཐེག་པས་རྒྱུད་སྦྱངས་ཏེ་དུས་ཀྱི་འཁོར་ལོའི་རྫོགས་རིམ་སྦྱོར་བ་
ཡན་ལག་དྲུག་ལ་ཉམས་ལེན་གནད་དུ་བསྣུན་པར་བྱས་ཏེ་ཆོས་པ་བཟང་པོ་
ཞིག་ཨེ་ཡོང་ལྟོས་ཞེས་ཡང་ཡང་གསུངས།དེ་ནས། གསོལ་ ཙམ་ ཞིམ་པོའི་
གནང་སྦྱིན་དང་། གྲོག་སྦྱིན་གྱི་ཕན་ཡོན་སོགས་སེམས་ལ་ཕན་པའི་ཞལ་ཏ་
མང་དུ་གསུངས་པ་མནོས། ཕྱིས་སུ་དཔལ་དུས་ཀྱི་འཁོར་ལོའི་བསྐྱེད་རྫོགས་
ཀྱི་ལམ་ནས་གྲུབ་པའི་གོ་འཕང་མཐོན་པོར་གཤེགས་པས་བླ་མ་དེ་ཉིད་ཀྱིས་
བསླབ་སྟོན་ཇི་ལྟ་བ་བཞིན་དུ་གྱུར་ཏོ། ། །
དགུང་ལོ་དགུ་ལ་སོན་ཞིང་རབ་རྒྱལ་ཆུ་བྱ་(༡༧༣༢)ལོར་སྒྲུབ་བརྒྱུད་
བསྟན་པའི་འབྱུང་གནས་ཕྱོགས་ཐམས་ཅད་ལས་རྣམ་པར་རྒྱལ་བའི་ཆོས་སྡེ་
ཆེན་པོ་འཛམ་ཐང་བསམ་འགྲུབ་ནོར་བུའི་གླིང་གི་ཆོས་གྲྭར་ཞུགས། སྐུ་ཞང་
ཚེ་རིག་སོགས་ཀྱི་དྲུང་ནས་ཆོས་སྤྱོད་སོགས་འདོན་ཆོས་ཅི་རིགས་བསླབས།
དེ་སྐབས་ཤིག་ཏུ། ཁོང་གི་ཡབ་ཚེ་རིང་གཞན་དུ་ཇག་བྱེད་དུ་སོང་ཚེ། ཁོ་ལ་
ཨ་སིག་མའི་དམག་གིས་བཙན་འཛུལ་བྱས་ཏེ་མེ་མདའ་མང་བོའི་ཁ་གཏད་དེ་
སྡོད་སྐབས། ཡབ་ཚེ་རིང་ནི་དཔའ་ཞིང་བརྟུལ་ཕོད་པས་ར་མ་ཎའི་སྙེམས་
པའང་འཕྲོག་ནུས་པ་ཞིག་ཡིན་གཤིས་ཁོ་ཐེ་ཚོམ་མེད་པར་དམག་ཐོག་ཏུ་རྒྱུག་
པའི་རྐྱེན་གྱིས་བཀྲོངས། དེ་ནས་ཨ་ཁུ་རྒྱ་པན་གྱིས་དཔའ་ཡ་མེད་ཀྱི་ཚུལ་དུ་མི་
ཤ་ལེན་པའི་ཕྱིར་དུ་རྒོལ་ལན་གྱི་གཡུལ་འགྱེད་མང་དུ་བྱས། དེ་རྗེས་སྐྱེད་ཡུམ་
– 18 -



དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་ཞབས་ཀྱི་པད་མོ་ཉེ་བར་བསྐྱོད་པའི་ཚུལ།
དང་། ཨ་ཡེ་བདེ་ལོ། སེམས་དཔའ་ཆེན་པོ་འདི་ཉིད་དང་བཅས་ཨ་ཁུ་རྒྱུ་
པན་གྱིས་འཛི་སྨད་དུ་གདན་དྲངས་ནས། མཛོ་མོ་ཞིག་དང་ཟ་མ་གང་དགོས་
སོགསཀྱི་མཐུན་རྐྱེན་མང་དུ་བསྒྲུབས་ཏེ། ཟླ་བ་ཁ་ ཤས་སུ་དེར་ བཞུགས་
སོ། །
དགུང་གྲངས་བཅུ་རུ་སོན་པ་རབ་རྒྱལ་ཤིང་ཁྱི་( ༡༩༣༤)ལོར་དེ་ལྟར་
ཕ་དུས་ལས་འདས་པ་དང༌། ཁོང་གི་ཚེ་རབས་ཀྱི་བླ་མ་དང་། སྐལ་ལྡན་གྱི་
གདུལ་བྱ་གཙོ་བོ་རྔ་ཡུལ་དུ་ཡོད་པ་སོགས་ཀྱི་རྐྱེན་གྱིས། སྐུ་ཞང་ཚེ་རིག་དང་།
མ་ཡུམ་བཅས་རྔ་ཡུལ་དུ་འགྲོ་འདོད་འགོག་མེད་དུ་བྱུང་སྟེ་འཛི་སྨད་ནས་ལམ་
དུ་ཆས། དེ་ནས་རྨ་རུང་ནོབ་ཏུ་སླེབས་ཤིང་། དེ་སྐབས་གསོལ་ཆས་སོགས་
ཉུང་སྟབས་གྲོང་ཕན་ཚུན་དུ་ཟས་སློང་ཡང་ལྟོ་རྒྱགས་པོ་ཞིག་ནམ་ཡང་མ་བྱུང་
བ་མ་ཟད། ཟླ་དགུ་ལྷག་ལ་ར་འབུ་ཀྱང་ཟ་དགོས་བྱུང་སྟེ་དཀའ་ལས་མང་བོ་
མྱོང་གསུངས། དེ་ལྟར་སྔོན་བྱོན་དམ་པ་འགའ་ལའང་མཐུན་རྐྱེན་དབུལ་བའི་
སྟབས་ཀྱིས་དཀའ་བ་དཔག་ ཏུ་མེད་པ་མྱོང་བ་ཡོད་དེ། གངས་ཅན་གྲུབ་
བརྒྱའི་སྤྱི་མེས་རྗེ་མི་ལ་རིན་པོ་ཆེའང་། ཡབ་མི་ལ་ཤེས་རབ་རྒྱལ་མཚན་བསྙུང་
གཞི་དྲག་པོས་ཟིན་ནས་འདས་པའི་འོག་ཏུ་ཕ་གཞིས་ལ་ཡོད་སྐབས། ལྟོ་གོས་
ངན་པའི་སྟབས་ཀྱིས་ཁ་མདོག་སྐྱ་ལ་ཤ་རིད་པ་སོགས་མཐོང་བ་དང་ཐོས་པའི་
མི་སེམས་ཆུང་ཀུན་མཆི་མ་མི་འཆོར་བ་སུ་ཡང་མེད་པར་གསུངས་པ་དང་ཚུལ་
མཚུངས་པའི་ཕྱིར་རོ། །
དེ་ནས་ཁོང་མ་སྨད་རྣམས་བྱོན་པའི་ལམ་སྐབས་སུ། བདག་ཉིད་ཆེན་
པོ་འདི་བ་དྲིན་གྱིས་བསྐྱངས་པའི་ཨ་ཡེ་བདེ་ལོ་ཞེས་པ་ན་བའི་རྐྱེན་ལ་བརྟེན་
ནས་ཕྱི་མའི་ལམ་པོ་ཆེར་ཐེག དེའི་ཚེ་ཁོང་གིས་སྐྱོ་སྣང་འགོགས་མེད་ཀྱིས་
- 19 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྤྱན་ཆབ་བསིལ་ཞིང་ཐུགས་སྐྱོ་བའི་རྣམ་འགྱུར་མང་དུ་མཛད། དཔལ་དུས་
ཀྱི་འཁོར་ལོའི་རྣལ་འབྱོར་བ་བླ་མ་ཡར་རྒྱམ་ཞེས་པའི་དམ་པ་དེ་ཉིད་དྲངས་
ནས། དེ་ལ་བསྔོ་རྟེན་དུ་མ་ཡུམ་གྱི་རྣ་རྒྱན་དང་ཚ་རུ་ཞིག་ཕུལ། དམ་པ་དེས་
ཀྱང་བསྔོ་སྨོན་རྒྱས་པར་བྱས། དེ་སྐབས་ཐུགས་སྐྱོ་བའི་རྣམ་པ་མང་བོ་མཛད་
པ་ལ་གཞིགས་ན། འཁོར་བ་ལ་སྙིང་པོ་མེད་པར་ཁོ་ཐག་ཆོད་ནས་སྙིང་པོའི་
ཆོས་བྱེད་པ་ལ་སྐོམ་པ་ཆུ་འདོད་ཀྱི་འདུན་པ་བྱིས་པ་གཞོན་ནུའི་སྐབས་ནས་
ཀྱང་ཡོད་པར་སྣང་། དེ་ནས་ཕེབས་པའི་ལམ་ནས་སྐབས་རེར། སྐུ་ཞང་གི་
མེ་མདའ་དེའང་ཁོང་གི་རྒྱབ་ཏུ་ཁུར་དགོས་བྱུང་ཚེ་དེ་ལ་ཐུགས་མ་རངས་པའི་
ཚུལ་དང་སྡུག་ཡུས་ཆེར་མཛད། དེ་ནས་ཟླ་བ་འགའི་རྗེས་སུ་རྫ་ཡུལ་ཞིང་གི་ལྷོ་
ཕྱོགས་ཀྱི་ལྷུན་སྡུག་རི་བོའི་རྩེར་སླེབས་ཚེ། །
ས་གཞི་ལག་མཐིལ་ལྟར་ཁོད་སྙོམས་ཤིང་། སྤང་ལྗོངས་ནེའུ་གསིང་གི་
གཡུ་ལོ་ཐགས་སུ་བཀྲ་བ། དཀར་དམར་ཆུ་སྐྱེས་ཀྱི་ཕོན་པོ་ལ་རྐང་དྲུག་བུང་
བའི་འདུ་འགོད་ཀྱིས་རྩེད་འཇོའི་དར་དིར་དབྱངས་སུ་ལེན་པ། དྭངས་བསིལ་
ཆུ་བོའི་ངོགས་སུ་འདབ་ཟུང་མཁའ་ལ་བསྐྱོད་པའི་ངང་བའི་བུ་མོས་མགྲིན་རྔ་
སྙན་དགུར་འཁྲོལ་བ། བཀྲ་ཤིས་པའི་ལྟས་བཟང་གཡང་དུ་ཆགས་པའི་རྔ་
ཡུལ་གསེར་མོ་ལྗོངས་ཞེས་པའི་འཛིན་མའི་ཐིག་ལེར། དགོན་གྲོང་གི་རྣམ་པ་
ཁྲ་ལམ་མེར་ཡོད་པ་དང་། ཁྱད་པར་དཔལ་འཁོར་ལོ་སྡོམ་པའི་གནས་མཆོག་
རྔ་ཡུལ་མེ་ལོང་ཐང་དུ་བསེ་དགོན་ཐུབ་བསྟན་ཕྱོགས་ལས་རྣམ་རྒྱལ་གླིང་ཞེས་
པའི་ཆོས་སྡེ་ཆེན་པོ་མཐོང་མ་ཐག ཐུགས་ལ་མནན་ན་མི་ནོན་པའི་ཉམས་སྤྲོ་
བོ་བདེན་པ་གསར་རྟོགས་ལ་དགའ་བ་དཔག་མེད་ཡོད་པ་དེ་བས་ཀྱང་དཔེར་
མི་ཕོད་དམ་སྙམ་པའི་དགའ་བ་བྱུང་ཞེས་གསུངས། དེ་ནི་ཕྱིས་སུ་དཔལ་ཐུབ་
- 20 -



དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་ཞབས་ཀྱི་པད་མོ་ཉེ་བར་བསྐྱོད་པའི་ཚུལ།
བསྟན་ཕྱོགས་ལས་རྣམ་རྒྱལ་གླིང་གི་འཇིགས་མེད་གདོང་ལྔའི་ཁྲི་ལ་ཞབས་ཟུང་
ཉེ་བར་འཁོད་དེ། སངས་རྒྱས་ལས་ཀྱང་དཀོན་པའི་གསང་སྔགས་རྡོ་རྗེ་ཐེག་
པའི་ཆོས་ཀྱི་འཁོར་ལོ་བསྐོར་བས་བསྟན་འགྲོའི་དོན་རླབས་ཆེ་བ་བྱེད་པའི་རྟེན་
འབྲེལ་དེ་དུས་ནས་འགྲིགས་པར་སྣང།།
དེ་ནས་རིམ་གྱིས་བཤད་སྒྲུབ་བསྟན་པའི་འབྱུང་གནས་དཔལ་ཐུབ་
བསྟན་ཕྱོགས་ལས་རྣམ་རྒྱལ་གླིང་གི་ཉེ་འགྲམ་རྔ་ཀླུང་དལ་གྱིས་འབབ་པའི་ཆུ་
བོ་ཆེན་པོར་བརྒལ་ཏེ་གླང་མདོར་ཕེབས་པ་ན། དེར་མི་མང་བོའི་རུས་པ་
འཐོར་བ་སོགས་གཟིགས་པས་སྐྱོ་བ་དང་སྐྲག་སྣང་བྱུང་བར་གསུངས། དེ་ནི་
སྔོན་ལན་གཅིག་མ་ཡིན་པར། འཁོར་བ་འཇུག་ལྡོག་གི་ལམ་ལ་ཡང་ཡང་
གོམས་པའི་སྟོབས་ཀྱིས་རུས་པ་ཙམ་ལ་བརྟེན་ནས་རྟེན་འབྲེལ་ལུགས་འབྱུང༌
ལྡོག་གི་རིམ་པས་འཁོར་བ་ལ་ཡིད་འབྱུང་བཅོས་མ་མ་ཡིན་པ་རང་ཤུགས་ཀྱིས་
བྱིས་པ་གཞོན་ནུའི་སྐབས་སུའང་སྐྱེས་པའི་འབྲས་རྟགས་སུ་གསལ། དེ་ནས་
ཆོས་སྡེ་ཆེན་པོ་བསེ་དགོན་དུ་འབྱོར་མ་ཐག་སྐུ་ཞང་ཚེ་རིག་དང་རྒྱུས་ཡོད་པའི་
ཨ་ཁུ་རང་གྲོལ་གྱིས་ཁོ་བོའི་ཤག་ཏུ་ཁྲིད་དེ། བཟའ་བཅའ་ཕུན་སུམ་ཚོགས་
པའི་བཀུར་བཟོ་དཔེ་ཟླ་བྲལ་བ་བྱས། དེ་མཐུན་ཡོ་གེའི་དམ་ཆོས་ཞེས་པས་
ཀྱང་མཐུན་རྐྱེན་གང་དགོས་བསྒྲུབས། འདི་སྐབས་སོགས་སུ་ཁོང་མ་སྨད་
རྣམས་ལ་འབྱོར་བ་ཆེས་ཤིན་ཏུ་ཞན་པས། སྟོན་དུས་ཞིང་ནང་དུ་སྙེ་མ་བཙལ་
བས་ཕྱག་སོར་རྣམས་སེར་ཀར་སོང་ཞིང་ན་ཟུག་མང་བོ་བྱུང་ཚེ། ཆོས་སྲིད་
གང་ལའང་རྣམ་དཔྱོད་ཡངས་པའི་ཞང་བོས་ཁོང་ལ་ཐུགས་གསོ་བའི་གཏམ་
མང་དུ་ལབ་པར་གསུངས།
དགུང་གྲངས་བཅུ་གཅིག་ཏུ་ཕེབས་པ་རབ་རྒྱལ་ཤིང་ཕག་(༡༩༣༥)
- 21 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལོར། འཕགས་ཡུལ་གྱི་ཤྲཱིདྷ་ན་ཀ་ཊ་ཀ་གཉིས་པ་དཔལ་བསེ་དགོན་ཐུབ་
བསྟན་ཕྱོགས་ལས་རྣམ་རྒྱལ་གླིང་ཞེས་གྲགས་སྙན་གཡས་འཁྱིལ་དུང་གི་སྒྲ་
དབྱངས་འོག་མིན་གྱི་བར་དུ་ཁྱབ་པའི་ཆོས་སྡེ་ཆེན་པོ་དེའི་ཆོས་གྲྭ་རུ་ཞུགས།
དེའི་སྐབས་ཀྱི་ཞལ་ངོ་གུར་ནང་ཆོས་རབ་སོགས་འཚོགས་འདུ་ལྷན་རྒྱས་ཐུགས་
ཤིན་ཏུ་འཕྲོག་པའི་ཉམས་ཀྱིས་གཟིགས་སྐྱོང་བླ་མེད་གནང་། ལོ་དེའི་རྟ་ཟླའི་
དྲུག་མཆོད་སྐབས། དགོན་གཞུང་སྤྱི་ནས་ཁོང་ཉིད་མགྲོན་དུ་བོས་ཤིང་ཡང་
ཏཱ་ཁ་ལྔ་སོགས་ཀྱི་དངོས་འབུལ་གྱི་གནང་སྦྱིན་བྱས་སོ། །
སྨྲས་པ།
བརྩེ་ཆེན་ཐུགས་རྗེའི་འཛུམ་ཞལ་པད་མོའི་འདབ། །
བཞད་པའི་དགེ་ལེགས་གསར་བའི་ཆ་རེས་ཀྱང་། །
ཕུན་ཚོགས་འདོད་དགུའི་དྲི་བསུང་དབང་མེད་དུ། །
འཐུལ་བའི་བཤེས་གཉེན་དཔལ་ལྡན་བླ་མར་འདུད། །
ཐུགས་རྗེ་འོད་དཀར་སྣང་བ་ཡིས། །
དགེ་ལེགས་བྱེད་པའི་ཟླ་གཞོན་དེ། ། །
ཕྱོགས་རྒྱལ་གླིང་གི་ཆོས་སྡེ་ཡི། །
མཁས་མང་རྒྱུ་སྐར་དབུས་ན་མཛེས། །
རྔ་ལྗོངས་ས་ཡི་ནམ་མཁའ་རུ། །
ལས་སྨོན་ཤིང་རྟས་ཉེར་དྲངས་པའི། །
རྣམ་འདྲེན་ཉི་མ་གཞོན་ནུ་ཡིས། །
ལུང་རྟོགས་པད་ཚལ་འབྱེད་ལ་ཕྱོགས། །
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་དཔོན་ཆེན་
- 22 -



དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་ཞབས་ཀྱི་པད་མོ་ཉེ་བར་བསྐྱོད་པའི་ཚུལ།
པོ་༧
ཀུན་དགའ་ཐུགས་རྗེ་དཔལ་བཟང་པོའི་རྣམ་ པར་ ཐར་བ་མདོ་ཙམ་
ཆེན་པོ་དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་ཞབས་ཀྱི་པད་མོ་ཉེ་བར་
བསྐྱོད་པའི་སྐབས་ཏེ་གཉིས་པའོ། ། ། །
-
23
-



གསུམ་པ། ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་།
རྗེ་རྡོ་རྗེ་འཆང་དཀོན་མཆོག་གསང་བ་མཐའ་ཡས་ཀྱི་
ཞབས་ཀྱི་པད་མོ་གཙུག་གིས་མཆོད་ནས་སྒྲུབ་གྲྭ་གོང་
མར་དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་
ཡན་ལག་དྲུག་ཉམས་སུ་བླངས་པའི་ཚུལ་ནི།
མང་ཐོས་ལུང་རིགས་ནོར་གྱིས་ཐུགས་རྒྱུད་ཕྱུག ། འཆད་རྩོད་རྩོམ་
གྱི་དྲི་བསུང་མངར་བོ་ཡིས། ། སྐལ་བཟང་བུང་བ་སྐྱོང་བའི་མགོན་གཅིག་
པུ། ། ཁྱབ་བདག་དྲིན་ཅན་བླ་མས་བདག་སྐྱོངས་ཤིག །
དེ་ནས་ཆོས་སྡེ་ཆེན་པོ་དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་གི་ཆོས་
གྲྭར་ཞུགས་ནས། གྲོང་མང་བ་བློ་བཟང་འཕྲིན་ལས་སློབ་དཔོན་དུ་བཀུར་ཏེ་
ཉེར་མཁོའི་ཆོས་སྤྱོད་ཀྱི་རིགས་དང་། དགོན་དེའི་འདོན་ཆ་གང་ཡོད་ལ་
བརྩོན་པ་ཆུ་བོའི་རྒྱུན་བཞིན་བསྟེན་ནས་བསླབས་པས་ཐུགས་ལ་བྱང་བར་ཆུད།
འཚོགས་སུ་ཕེབས་ཏེ། གྲྭ་མང་ནས་རྒྱུད་བསྐང་གསུང་སྐབས། ཀུན་མཁྱེན་
ཆེན་པོ་དོལ་པོ་བ། ། ཤེས་རབ་རྒྱལ་མཚན་ཐུགས་དམ་བསྐངས། ། ཞེས་
པའི་ཚིག་རིས་ཐོས་མ་ཐག ཐུགས་ལ་དགའ་དད་སྤྲོ་དགས་ཁྱབ་སྟེ་དད་པའི་
སྤྱན་ཆབ་དབང་མེད་དུ་གཡོ་བ་ལན་མང་བྱུང་བ་དང་། ཁྱད་པར་རྗེ་བཙུན་
སྒྲོལ་མགོན་ཞབས་ཀྱིས་མཛད་པའི་དུས་འཁོར་དཔག་བསམ་ལྗོན་ཤིང་སོགས་
ལ་སློབ་གཉེར་རྡོ་རུས་ཐུག་པ་བྱས་ཏེ་ཐུགས་འཛིན་གནང་། གཞན་རྒྱུད་སྡེ་
གང་མང་ཞིག་ཐུགས་འཛིན་མཛད་སྐབས། ཉིན་མོར་མ་ཟད་མཚན་ཟླ་འོད་
- 24 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
ངོགས་སུའང་བརྩོན་པ་རྒྱུན་ཆགས་སུ་བསྟེན་ཏེ་ཐུགས་ལ་མཐའ་དག་ཐོགས་
མེད་དུ་མཁྱེན་ནས་ རིམ་བཞིན་འཚོགས་རྒྱུགས་ སུ་ ཕུལ། འདི་ སྐབས་ སུ།
ཁོང་ཉིད་ཀྱི་ཕྱག་གི་སོར་མོ་ཉེ་བར་བསྐྱོད་པ་ལས་ཀུན་མཁྱེན་ཡབ་སྲས་ཁྲུ་ཚད་
དུ་ལོངས་པ་བཞེངས་པ་དེ། ཕྱིས་སུའང་དད་ལྡན་བསོད་ནམས་བསགས་པའི་
ཞིང་དུ་མཇལ་དུ་ཡོད། དེ་ལྟར་སྐུའི་ལང་ཚོ་ཡོངས་སུ་མ་སྨིན་པའི་བྱིས་པའི་
སྐབས་ནས་ཀྱང་ཀུན་མཁྱེན་ཡབ་སྲས་ཀྱི་སྐུ་བཞེངས་པ་དང་། མཚན་ཐོས་པ་
ཙམ་གྱིས་དད་པའི་སྤྱན་ཆབ་གཡོ་བ་སོགས་ནི་རིང་མིན་རྒྱལ་བ་ཇོ་ནང་བའི་
ཆོས་ཀྱི་གདན་ཁྲི་འཛིན་པའི་བདག་ཉིད་ཆེན་པོར་འགྱུར་བའི་རྟེན་འབྲེལ་མ་
བསྒྲིགས་རང་འགྲིགས་སུ་གྱུར་འདུག་སྙམ།
དེ་དག་གི་སྐབས་སོགས་སུ། ཁོང་ཆོས་གྲྭར་ཆག་མེད་དུ་ཕེབས་པའི་
སྐབས་མང་བོར། སྙིགས་དུས་འགྲོ་བའི་རྣམ་འདྲེན་མཁས་གྲུབ་གཉིས་ལྡན་གྱི་
སྐྱེས་བུ་ཆེན་པོ་བསེ་ཡོན་ཏན་ལྷུན་གྲུབ་ཞལ་སྔ་ནས་ཀྱིས་ཀྱང་། ཁོང་ལ་
གཟིགས་ནས་དེར་འདུས་མང་བོ་ལ། གྲལ་རྔའི་གྲྭ་བཙུན་དེ་སུ་ཞིག་རེད། དེ་
ནི་གཞན་དང་མི་མཐུན་ པར་ སྐབས་རེར་ལུས་ ཐམས་ ཅད་དཀར་བོ་དང་།
སྐབས་རེར་དམར་བོ་སོགས་མཐའ་གཅིག་ཏུ་མ་ངེས་པར་སྟོན་བཞིན་འདུག་
པས་ཁྱད་པར་བ་ཞིག་རེད་ཅེས་ཡང་ཡང་གསུངས་པ་རིམ་བཞིན་ཁོང་གིས་
གསན་ནས། བསེ་མཆོག་སྤྲུལ་ཁོང་ལ། དེ་ཅི་ཡིན་ཁོ་བོ་ལ་ནད་ངན་མཆེད་
བཞིན་ཡོད་པ་མིན་ནམ་ཞུས་པར། ཐུགས་དགྱེས་པའི་བརྩེ་གཟིགས་བླ་ན་
མེད་པའི་སྒོས། ཞལ་ནས། ཁོ་བོའི་མཐོང་ཚུལ་རེད་མ་གཏོགས་ནད་ཞིག་
མིན་པ་ཁོང་གིས་ཐག་ཆོད་ཡིན་སྐྲགས་མི་དགོས་ཞེས་ལྷ་དར་ཆེ་ལེགས་ཤིག་
དང་སིལ་ཏོག་མང་བོ་བཅས་གནང་སྦྱིན་མཛད།
- 25 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་ནས་རབ་ཏུ་བྱུང་བ་ནི་གཞན་རྗེས་སྙེགས་པའི་དཔེ་སྲོལ་ལྟ་བུ་མ་ཡིན་
པར། བྱིས་པ་གཞོན་ནུའི་སྐབས་ནས་ཀྱང་རྒྱུན་པར་འདི་ལྟར་དགོངས་ཏེ།
སྔོན་འཛམ་ངོས་རྡོ་རྗེ་འཆང་གིས། ཁྱོད་མི་རིང་བར་རབ་ཏུ་བྱུང་བ་ཞིག་འོང་
གསུངས་པ་དེ་ནམ་ཞིག་ལ་སྐལ་བ་ལྡན་སྙམ་སྟེ་སྒུག་དགོས་པ་དང་། མཚམས་
པ་སྨོན་ལམ་བཟང་པོས་ཀྱང་། ཆོས་པ་ཞིག་ཨེ་ཡོང་ལྟོས་ཞེས་གསུངས་པ་
སོགས་ཐུགས་ལ་གཅིག་ཏུ་བརྣག་པའི་ཁར། རྒྱུན་དུ་ཁྱིམ་ལ་གནས་པ་ནི་ཆོས་
སྒྲུབ་པའི་བར་ཆད་མང་ཞིང་ཉེས་པ་དུ་མའི་སྐྱོན་ཆགས་ལ། རབ་ཏུ་བྱུང་བ་ནི་
དེ་ལས་ལྡོག་པས་ན་འཁོར་བ་བཟློག་པའི་རྟེན་ནི་རབ་བྱུང་མཆོག་ཏུ་གྱུར་བས་
ངེས་པར་རབ་ཏུ་བྱུང་དགོས་སྙམ་སྟེ། །
དགུང་གྲངས་བཅུ་གསུམ་དུ་སོན་སྐབས་དབང་ཕྱུག་ཅེས་པ་རབ་རྒྱལ་
མེ་གླང་(༡༩༣༧)ལོའི་གྲལ་ཚེས་བཟང་བོའི་ཉིན། བཀྲ་ཤིས་པའི་གཙུག་
ལག་ཁང་སྒྲུབ་ཁང་གོང་མའི་ནང་དུ། ཡུལ་མདོ་སྨད་ཀྱི་འཕགས་པ་ཉེ་བར་
འཁོར། སྙིགས་དུས་ཀྱི་བསྟན་པའི་མངའ་བདག་དཀོན་མཆོག་ཆོས་ཀྱི་རྒྱ་མཚོ་
དཔལ་བཟང་བོས་མཁན་པོ་དང་། གྲུབ་དབང་དམ་པ་ཀུན་དགའ་རྒྱ་མཚོའི་
ཞལ་སྔ་ནས་ཀྱིས་ལས་སློབ་མཛད་པ་དང་། གཞན་ཡང་། གནས་བརྟན་
འདུལ་བ་འཛིན་པ་ཁ་སྐོང་དུ་འོས་ཤིང་། མི་མཐུན་པ་གཉིས་དང་བྲལ་བའི་
དགེ་འདུན་སྡེ་སྣོད་འཛིན་པ་ཤཱ་བུ་མོའུ་བུ་ལྟ་བུ་གདན་འཛོམས་པའི་མདུན་
སར། དགེ་ཚུལ་གྱི་སྡོམ་པ་ཡང་དག་པར་བཞེས་ཏེ་རྣམ་བྱང་ཞི་བ་བདུད་རྩིའི་
ཁང་བཟང་མཆོག་ ཏུ་ཞུགས་པར་གྱུར་ཏེ། མཚན་དཀོན་མཆོག་ཐུགས་རྗེ་
དཔལ་བཟང་པོ་ཞེས་གསོལ་ཏོ། ། དེ་ལྟར་དགེ་ཚུལ་གྱི་སྡོམ་པ་སྦྱོར་དངོས་
རྗེས་གཙང་འདུལ་བ་འབུམ་སྡེའི་དགོངས་དོན་ལྟར་མནོས་ཏེ། ཁས་བླངས་
- 26 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
ཙམ་ལ་མ་བཞག་པར་སློབ་དཔོན་མཁས་པའི་དྲུང་ནས་འདུལ་བ་རྩ་འགྲེལ་གྱི་
གཞུང་ལ་དཔྱིས་ཕྱིན་པར་བསླབས་ནས་དགག་སྒྲུབ་ཀྱི་བསླབ་བྱ་ཕྲ་རགས་
ཐམས་ཅད་ཕྱག་ལེན་ལ་ཐེབས་ངེས་སུ་མཛད་དོ། །
དགུང་གྲངས་བཅུ་བཞིར་སོན་ཞིང་རབ་རྒྱལ་ས་སྟག་(༡༩༣༨)ལོར།
དེ་ནས་དུས་རེ་ཞིག་གི་སྐབས་སུ། འདི་ལྟར་དགོངས་ཏེ། ཡེ་ཤེས་གྲུབ་པ་
ལས། སྐྱ་བ་འཛིན་པ་མེད་པར་ནི། ། གྲུ་ནི་ཕ་རོལ་པགྲོད་མི་ནུས། ། ཡོན་
ཏན་ཐམས་ཅད་རབ་རྟོགས་ཀྱང་། ། བླ་མ་མེད་པར་སྲིད་མཐར་མིན། །
ཞེས་སྐུ་བཞིའི་གླིང་དུ་བགྲོད་པ་ལ་མཚན་ལྡན་དགེ་བའི་བཤེས་གཉེན་གྱི་དེད་
དཔོན་མཁས་པ་ཞིག་བསྟེན་པ་མེད་མི་རུང་ངོ་སྙམ་ཏེ། ཉམས་རྟོགས་ཀྱི་
གཏེར་ཁ་མི་ཟད་པ་ཀློང་དུ་བརྡོལ་བ། རིགས་དང་དཀྱིལ་འཁོར་རྒྱ་མཚོའི་
མངའ་བདག ཁོང་ཉིད་ཀྱི་ཚེ་རབས་ཀྱི་མེ་ཏོག་ཕོག་པའི་ལྷ་སྐལ་གཅིག་པུ།
བླ་མ་རིན་པོ་ཆེ་༧ རྗེ་དཀོན་མཆོག་གསང་བ་མཐའ་ཡས་ཞབས་ཀྱི་མཚན་
ཐོས་པ་ཙམ་གྱིས་ལུས་ཀྱི་བ་སྤུ་གཡོས། མིག་ནས་མཆི་མ་འཁྲུགས་པའི་དད་
གུས་སྙིང་ནས་འཁྲུངས་པའི་སྒོ་ནས་དམ་པ་འདིའི་དགྱེས་ཞལ་གསར་དུ་མཇལ་
ཏེ། སྒྲོལ་དཀར་ཡིད་བཞིན་འཁོར་ལོའི་སྒོ་ནས་ཚེ་སྒྲུབ་ཀྱི་བསྙེན་མཚམས་ལ་
འདུག་འདོད་པ་སྙན་གསན་དུ་ཕུལ་བར། དེའི་ཚེ། ཁོང་གིས་སྐུའི་ཉམས་
དང་གསུང་གི་གདངས་གཞན་དང་མི་འདྲ་བའི་དགྱེས་ཚོར་དཔེ་ཟླ་བྲལ་བ་
གནང་སྟེ། ཞལ་ནས། སང་སྔ་མོར་གྲོགས་སུ་ཡང་མེད་པར་ཉིད་གཅིག་པུ་
ཁོང་གི་གམ་དུ་ཤོག་གསུངས། ཕྱི་ཉིན་ཁོང་སླེབས་ཚེ་ཅུང་ཟད་འཕྱི་སོང་བས་
བླ་མའི་མདུན་དུ་ཨ་ཁུ་རིན་ཆེན་རྒྱ་མཚོ་ཟེར་བ་སླེབས་འདུག་པས། བདག་
ཉིད་ཆེན་པོར་ད་བར་དུ་མ་ཡོང་བ་ཅི་ཡིན་ཞེས་བཀའ་བཀྱོན་ཅུང་ཟད་གནང་
- 27 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཡང་། འཕྲལ་དུ་ཐུགས་དགྱེས་ཚོར་ཆེན་པོའི་སྒོས། ཐོག་མའི་རྟེན་འབྲེལ་བླ་
ན་མེད་པར་དགོངས་ནས། སྒྲོལ་དཀར་ཡིད་བཞིན་འཁོར་ལོའི་དམིགས་ཁྲིད་
ལུང་རིགས་ཀྱི་བཤད་པ་རྩལ་དུ་བཏོན་ཏེ་གནང་། དེ་ནི་སྐྱབས་རྗེ་དམ་པ་འདི་
ཉིད་ཀྱི་དྲུང་ནས་ཆོས་ཀྱི་བདུད་རྩི་ཐོག་མ་མྱོང་བ་ཡིན་ཞིང་། དེ་དུས་ནས་
ཀྱང་དགྱེས་ཚོར་དཔེ་ཟླ་དང་བྲལ་བ་བྱེད་པ་ནི་རིང་མིན་ཁོང་གི་ཆོས་ཀྱི་རྒྱལ་
ཚབ་ཏུ་གྱུར་ཏེ་ངེས་པ་དོན་གྱི་བསྟན་འཛིན་ཕྱི་གཙང་ནང་གཙང་པད་མོའི་
སྦུབས་དང་མཚུངས་པ་ཞིག་འབྱུང་རྒྱུར་གཟིགས་པའི་ཉམས་འགྱུར་བླ་ན་མེད་
པར་གནང་།
དེ་ལྟར་ཁྲིད་ལུང་དང་བྱིན་རླབས་ མནོས་ཏེ་ སྒྲོལ་དཀར་གྱི་བསྙེན་
མཚམས་ལ་བཞུགས་ཤིང་། དེའི་ཚེ་ཤ་མདོག་དཀར་ཞིང་ལྭ་བ་དཀར་བོ་གྱོན་
པའི་མི་ཞིག་ཡང་ཡང་ཡོང་བའི་ཉམས་དང་རྨི་ལམ་མང་བོ་བྱུང་ཡང་། དེ་དུས་
ཅི་ཡིན་གསལ་བོ་མ་ངེས་ཀྱང་། ཕྱིས་སུ་སྦྱོར་དྲུག་ལ་བཞུགས་རྗེས། སྒྲོལ་མ་
དཀར་མོས་ཞལ་ཐེངས་མང་བོར་གཟིགས་གསུངས། དེ་ནས་མཚམས་གྲོལ་ཏེ་
དགེ་སློང་སྤྲེལ་ཚུལ་གྱིས་དར་ཁ་ཆེ་ལེགས་ཤིག་གནང་བ་དེ་ཉིད་ཀྱིས་ཞུ་རྟེན་
བྱས་ནས། རྗེ་བླ་མ་གུ་ཧྱའི་ཞལ་སྔ་ནས་ཀྱི་དྲུང་དུ་རྟ་ཕྱག་ཁྱུང་གསུམ་གྱི་རྗེས་
གནང་གསན། །
དགུང་གྲངས་བཅོ་ལྔར་སོན་སྐབས་རབ་རྒྱལ་ས་ཡོས་(༡༩༣༩)ལོར།
སྔོན་དགེ་སློང་ཆོས་ཀྱི་འབྱུང་གནས་ཀྱིས་ཤིན་ཏུ་བྱ་དཀའ་བའི་དམ་བཅའ་ཞེ་
བརྒྱད་མཛད་པའི་མཐུ་ལེགས་པར་གྲུབ་པའི་མགོན་པོ་འོད་མཐའ་ཡས་པའི་
ཞིང་དུ་སྐྱེ་བའི་རྒྱུ་ཚོགས་རང་གིས་སྒྲུབ་པ་དང་གཞན་ལ་དེ་དོན་འདོམས་པ་ལ།
ཐུགས་བསྐྱེད་ཟླ་དང་བྲལ་བའི་བཤེས་གཉེན་ཆེན་པོ་ཡོངས་གྲགས་སུ་འོད་
- 28 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
དཔག་མེད་ཀྱི་བླ་མ་ཐུགས་རྗེ་དཔལ་ཞེས་པའི་ཞལ་སྔ་ནས་ཀྱི་མདུན་དྲུང་ནས།
འོད་དཔག་མེད་ཀྱི་མྱུར་ལམ་དང་། ཐུགས་རྗེ་ཆེན་པོའི་དབང་སོགས་ཆོས་
བཀའ་ཅི་རིགས་ཀྱི་བདུད་རྩིས་ཐུགས་ཀྱི་བུམ་བཟང་ཡོངས་སུ་གཏམས། དེ་
མཐུན་ཕྱག་ན་པད་མོ་ངུར་སྨྲིག་གར་དུ་ཟློས་པ། མ་ཎི་བླ་མ་པདྨ་སིདྡྷིའི་ཞལ་
སྔ་ནས་ཀྱིས་མ་ཎི་དུང་ཕྱུར་མང་པོ་དང་། འཕགས་པ་ཐུགས་རྗེ་ཆེན་པོའི་
དབང་གནང་བ་ལེགས་པར་མནོས།
དགུང་གྲངས་བཅུ་དྲུག་ཏུ་ཕེབས་པ་རབ་རྒྱལ་ལྕགས་འབྲུག(༡༩༤༠)
ལོར། ས་གསུམ་གྱི་དྲེགས་ལྡན་མ་ལུས་པའི་གཙུག་གི་ནོར་བུས་ཞབས་སྐྱེས་ཀྱི་
པདྨོ་ལ་ཕྱག་བྱས་པ། ཉམ་ཐག་འགྲོ་བ་མཐའ་དག་ལ་ཐུགས་རྗེའི་གྲིབ་བསིལ་
གྱི་ཡལ་འདབ་སྟུག་པོར་དཀྲིགས་པ། སྒྲུབ་ བརྒྱུད་ བསྟན་ པའི་བདག་པོ།
སྐྱབས་རྗེ་དམ་པ་དཀོན་མཆོག་གསང་བ་མཐའ་ཡས་ཀྱི་དྲུང་ནས་ཀྱང་ཇི་སྐད་
དུ། སྐྱེས་པའི་རབས་ལས། རབ་ཏུ་དམའ་བའི་སྟན་ལ་འདུག ། དུལ་བའི་
དཔལ་ནི་རྣམ་པར་སྐྱེད། ། དགའ་དང་ལྡན་པའི་མིག་གིས་ལྟ། ། ཚིག་གི་
བདུད་རྩི་འཐུང་བ་བཞིན། ། ཞེས་པའི་ཚུལ་གྱིས་ཆོས་གསན་པའི་བསམ་སྦྱོར་
རྨད་དུ་བྱུང་བའི་སྒོ་ནས། རྗེ་ཏཱ་ར་ནཱ་ཐའི་ཡིག་ཆའི་སྟེང་ནས་སྒྲུབ་ཐབས་རིན་
ཆེན་འབྱུང་གནས་ཀྱི་རྗེས་གནང་ཆ་ཚང་བ་ལེགས་པར་གསན་ཞིང་མནོས་པ་
ལས།
དེ་སྐབས་བདག་ཉིད་ཆེན་པོ་ཁོང་ལྟོ་སྐྱ་གོས་ཧྲུལ་གྱི་གྲྭ་རྐྱང་དཀྱུས་མར་
སོང་གཤིས། གྲོང་ཕན་ཚུན་དུ་ཟས་སློང་བར་སོང་བས་གཉོས་ལུགས་དྲཀྐད་
ཀྱི་ཆོས་སྐོར་མ་ཐོབ་པར། དེའི་ཚེ་སྐྱབས་རྗེ་བླ་མ་གུཧྱའི་ཞལ་སྔ་ནས་ཀྱིས།
བདག་ཉིད་ཆེན་པོ་ལ། ད་སྐབས་ཁོ་བོས་ཁྱེད་རྣམས་ལ་དབང་ལུང་མང་བོ་
- 29
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
འདོན་བཞིན་ཡོད་ པས་ ཁྱོད་ དབང་ གྲལ་ དུ་ མ་ ཆག་ པར་ ཤོག་ མ་ གཏོགས།
ཕྱིས་སུ་དབང་ལུང་རེ་དགོས་ཚེ་འགྱོད་ཀྱང་འཕྱི་སོང་བ་ཡིན་ཞེས་གསུངས་
ཤིང་། ཐུགས་དགྱེས་ཚོར་གྱི་སྒོ་ནས་ཡིད་ཚིམ་པའི་བསླབ་བྱ་དང་ལེགས་པར་
བཤད་པའི་ཆོས་སྦྱིན་གྱི་བགོ་སྐལ་ཕངས་མེད་དུ་སྩལ། ཕྱིས་སུ་ཆོས་བཀའ་
སོགས་ཀྱི་ཚེ་དེའི་ཚུལ་གླེང་སྟེ་བླ་མ་བཀའ་དྲིན་ཅན་ཞེས་གསུངས་ཏེ་བཀའ་
དྲིན་དྲན་པའི་ཡུས་ཀྱིས་སྤྱན་ཆབ་ཆོད་དཀའ་བ་ཡང་ཡང་བྱུང་། དེ་དུས་ནས་
རྗེ་བླ་མ་མཆོག་གི་ཐུགས་ཟིན་གྱི་སློབ་མར་གྱུར་འདུག་པ་མ་ཟད། རིང་མིན་
ཆོས་ཀྱི་འཁོར་བསྒྱུར་ཆེན་པོའི་རྒྱལ་ཐབས་བདག་གིར་བཞེས་ཏེ་ཀུན་མཁྱེན་
རྒྱལ་བའི་བསྟན་པ་ཕྱོགས་མཐར་སྤེལ་བའི་རྟེན་འབྲེལ་རང་འགྲིགས་སུ་སོང་
འདུག་སྙམ།
དེ་ནས་ སྐབས་འདིར། དབང་དེའི་བརྒྱུད་རིམ་མདོར་བསྡུས་ཞིག་
བཀོད་ན་སྐབས་དང་འབྲེལ་ཞིང་དགོས་པ་ཆེ་བས། དུས་ཕྱིས། ཁོང་གིས་
གནང་བའི་གསན་ཡིག་ཞིག་ཏུ་འདི་ལྟར་གསུངས་ཡོད།
ཨོཾ་སྭ་སྟི། སྒྲུབ་ཐབས་ཀུན་ལས་བཏུས་པ་རིན་པོ་ཆེའི་འབྱུང་གནས་ཀྱི་
བརྒྱུད་ཡིག དཀོན་མཆོག་གསུམ་ལ་ཕྱག་འཚལ་ལོ། ། སྒྲུབ་ཐབས་སྣ་ཚོགས་
དཔག་པར་དཀའ་བ་ནི། ། དམ་པ་འགའ་ཡིས་ཕྱོགས་བཅུར་འབྱེད་མཛད་
པ། ། སླར་ཡང་གཞན་འགས་ཀུན་ལས་གཅིག་ཏུ་བསྡུས། ། མང་ཐོས་སྐྱེས་
མཆོག་འགའ་ལས་དངོས་ཀྱིས་འཁུམས། ། ཞེས་པ་ནས་རིམ་བརྒྱུད་ཀྱི་བླ་མ་
དམ་པ་རྣམས་ཀྱི་བརྒྱུད་ཡིག་གསལ་བོར་མཛད་པ་སྒྲུབ་ཐབས་ནང་གསལ་ལྟར་
དང་། རྗེ་བཙུན་ཏཱ་ར་ནཱ་ཐ་ནས་བརྒྱུད་པ་ཕྱོགས་གཉིས་སུ་གྱེས་ཏེ། བཀྲ་
ཤིས་ལྷུན་པོའི་བརྒྱུད་རིམ་ནས་བླ་མ་དམ་པ་ཨ་མཆོག་བསྟན་པའི་རྒྱལ་མཚན་
- 30 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
འཇམ་དཔལ་སྤྲིན་རྒྱ་མཚོའི་དྲུང་ནས་ཀུན་དགའ་ཡོན་ཏན་རྒྱ་མཚོས་མནོས་པ་
དང༌། ཁྱད་པར་དུ་རྗེ་བཙུན་ཏཱ་ར་ནཱ་ཐ་ནས། རྒྱལ་ཚབ་རིན་ཆེན་རྒྱ་མཚོ།
མཁས་གྲུབ་བློ་གྲོས་རྣམ་རྒྱལ། གྲུབ་ཆེན་ངག་དབང་འཕྲིན་ལས། ཆོས་རྗེ་
ཀུན་བཟང་དབང་བོ། རིག་འཛིན་ཚེ་དབང་ནོར་བུ། པཎ་ཆེན་ཆོས་ཀྱི་
འབྱུང་གནས། ལོ་ཆེན་ཚེ་དབང་ཀུན་ཁྱབ། མཁས་གྲུབ་ཀརྨ་ རིན་ཆེན།
ཀརྨ་འོད་གསལ་འགྱུར་མེད་། ངག་དབང་ཆོས་འཕེལ་རྒྱ་མཚོ། དེ་ཉིད་ཀྱི་
དྲུང་ནས་ཀྱང་ཀུན་དགའ་ཡོན་ཏན་རྒྱ་མཚོས་གསན་ནས་ བརྒྱུད་པ་གཉིས་
འདུས་ལགས་ཏེ། དེ་ཉིད་ཀྱི་དངོས་སློབ་རིག་འཛིན་རྣམ་སྣང་རྡོ་རྗེ། ཀུན་
དགའ་ངག་དབང་དོན་གྲུབ། ཀུན་དགའ་དཀོན་མཆོག་གསང་བ་མཐའ་ཡས།
ཁྱབ་བདག་རྡོ་རྗེ་འཆང་ཆེན་པོ་ཀུན་དགའ་ཐུགས་རྗེ་དཔལ་བཟང་པོའི་བར་དུ་
རིམ་བཞིན་བརྒྱུད་པ་ཟམ་མ་ཆད་པ་ཡིན་ལགས། ཞེས་སོ། །
དགུང་གྲངས་བཅུ་བདུན་པ་རབ་རྒྱལ་ལྕགས་སྦྲུལ་( ༡༩༩ ༡)ཙམ་གྱི་
སྐབས་སུ། དེ་ནས་འཇམ་པའི་དབྱངས་ཀྱི་ཁྲིད་ཡིག་རྨོངས་མུན་སེལ་བའི་
སྣང་བྱེད་ཀྱི་སྒོ་ནས་སྔར་བཞིན་ཁྲིད་ལུང་ཞུས་ཤིང་བསྙེན་མཚམས་ལ་བཞུགས།
བསྙེན་པ་ཚད་དང་ལྡན་པ་ཞིག་བཏང་། དེ་དུས་སུའང་རྨི་ཉམས་ཅི་རིགས་སུ།
འཇའ་སྤྲིན་སྣ་ཚོགས་ཀྱི་དབུས་སུ་འཇམ་པའི་དབྱངས་ཀྱི་སྐུ་སྟོད་ཙམ་གྱི་
གཟིགས་སྣང་བྱུང་གསུངས། གཞན་ཡང་། དཔལ་དུས་ཀྱི་འཁོར་ལོ་དང་།
བདེ་གསང་འཇིགས་གསུམ། མི་འཁྲུགས་པ། དེ་ཉིད་ལྔ་བ་སོགས་ཀྱི་དཀྱིལ་
འཁོར་གྱི་བྲི་ཐིག་རྣམས་བློ་ལ་བྱང་བར་བྱས་ཏེ་ཐུགས་འཛིན་གནང་། །
དགུང་གྲངས་བཅོ་བརྒྱད་པ་རབ་རྒྱལ་ཆུ་རྟ་(༡༩༤༢)ལོ་ནས་ཟས་
གོས་ངན་ངོན་ཙམ་གྱི་འཚོ་བའང་འབྱོར་ཐབས་བྲལ་བས་གྲྭ་རྐྱང་དཀྱུས་མ་ལས་
- 31 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཀྱང་དཀའ་ངལ་ཡོད་པར་བརྟེན། འཚོ་བའི་ཐེབས་སུ་བན་རྒན་ཡར་སྣེ་ཚང་
ཞེས་པ་ལ་སྒྲོལ་མའི་མཎྜལ་བཞི་བ་སྟོང་འདོན་དུ་ཕེབས་ཏེ་རྒྱུན་བཞུགས་ལྟ་
བུར་གནང་། །
དེར་རེ་ཞིག་གི་སྐབས་མནལ་ལམ་དུ། དགེ་སློང་གི་གཟུགས་ཅན་རྐང་
བ་ཡ་གཅིག་ལས་མེད་ཅིང་། ལག་པར་དབྱུག་པ་བསྣམས་ཤིང་མགོ་ལ་ཞྭ་སེར་
གྱོན་པ་ཞིག་གློ་བུར་དུ་སླེབས་སྐབས། ཁོང་ཡུལ་དེའི་ཁྱིམ་ཚང་ཅ་རུ་ཚང་ཞེས་
པའི་སྒོར་ཡོད་པར། ཁོང་གིས་དེ་ལ། ཡ་ངེད་ཚང་ལ་འགྲོ་ཞེས་སྨྲས་ཀྱང་།
ཁོ་ཡར་སྣེ་ཚང་ལ་འགྲོ་དགོས་ཟེར་ནས་དེར་སོང་བ་རྨིས། ཕྱི་ཉིན་ཁོང་གིས་
ཡར་སྣེ་ཚང་ལ་མོ་མ་མཁན་ཐུག་པོ་ཞིག་ལ་མོ་རྩིས་རེ་བྱེད་དུ་བཅུག་ན་ལེགས་
པར་གསུངས་ཀྱང་དང་དུ་ཆེར་མ་བླངས་པས། ཡུན་རིང་མ་སོང་བར། ཡར་
སྣེ་ཚང་གི་ཁང་བ་གློ་བུར་དུ་བརྡིབས་ནས་བུད་མེད་གཅིག་བསད་པ་དང་།
འགའ་ཞིག་ལ་ཡན་ལག་ཉམས་པའི་རྨས་ཕོག་པ་སོགས་ཡིད་སྐྱོ་ཞིང་སྡུག་སྐད་
ཁྱིའི་འགྲམ་པ་ཆག་བཞིན་འདོན་པ་བྱུང་། དེ་ནི་སྔོན་ནས་གཟིགས་ནའང་།
ལས་ཀྱི་རྣམ་པར་སྨིན་པ་སུས་ཀྱང་བསྒྱུར་དུ་མེད་པའི་ངང་ཚུལ་ཅན་ཡིན་པས་
ལས་འབྲས་སྤངས་བླང་གི་གནད་ལ་ཞིབ་དགོས་པའི་བརྡ་རུ་ངེས་ཤེས་སྐྱེས།
དེ་སྐབས་ཁོང་ལའང་། རོ་གྲིབ་སོགས་ཀྱིས་ཐུགས་རིག་མི་གསལ་ཞིང་སྐུ་སྙུན།
ཉིན་ཁ་ཤས་སོང་མཚམས་རང་དགོན་དུ་ཕེབས་ནས། རྗེ་བླ་མ་གུབྱའི་སྙན་
དྲུང་དུ་དེ་ལུགས་ཞུས་ཤིང་། དཔོན་སློབ་ལྷན་རྒྱས་ཀྱིས་དཔལ་ཁྲོ་བོའི་རྒྱལ་བོ་
རྟ་མཆོག་རོལ་པའི་སྒོ་ནས་རྒྱལ་རྫོངས་དང་། འདུས་སྡེ་སྤྱི་ནས་མཚམས་
གཅོད་དང་གདུགས་དཀར་སོགས་རིམ་གྲོ་གཟབ་ལྡན་བསྒྲུབས། །
དེའི་དགུང་མོ་ཞིག་ཏུ་ཁོང་ཉིད་ཀྱི་སྤྱན་ལམ་དུ། མཁའ་དབྱིངས་ཆུ་
- 32
-



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
འཛིན་ལང་ལོང་དུ་འཁྲིགས་ཤིང་། དེའི་དབུས་སུ་ལྭ་བ་དཀར་བོ་གྱོན་པ་དྲུག་
བདུན་ཙམ་སོགས་གཟིགས་སྣང་སྣ་ཚོགས་པ་མཐོང་ཞིང་སྣང་བ་གཞན་དུ་
བསྒྱུར་བ་ལྟ་བུ་བྱུང་བའི་ཚེ་ཐུགས་ལ་འདི་ལྟར་འཁྲུངས། འོ་ད་ནི་འཆི་བ་ལ་
ཐུག་པ་ཡིན་འདྲ། རྒྱལ་སྲས་ཆེན་པོ་ཞི་བ་ལྷས། དལ་འབྱོར་འདི་ནི་རྙེད་པ་
ཤིན་ཏུ་དཀའ། ། སྐྱེས་བུ་དོན་འགྲུབ་ཐོབ་པ་གྱུར་བ་ལ། ། གལ་ཏེ་འདི་ལ་
ཕན་པ་མ་སྒྲུབ་ན། ། ཕྱི་ནས་ཡང་དག་འབྱོར་བ་ག་ལ་འགྱུར། ། ཞེས་
གསུངས་པ་ལྟར། དཔེ་གྲངས་རྒྱུ་གསུམ་གྱི་སྒོ་ནས་རྙེད་དཀའ་བའི་དལ་བའི་
རྟེན་བཟང་རྙེད་ན་ཡང་། མགོ་བཤེས་གཉེན་བསྟེན་ཚུལ་ནས་མཐར་མི་སློབ་
པའི་ཟུང་འཇུག་ཐོབ་པའི་བར་གྱི་ རྒྱལ་བའི་བསྟན་ པ་ ཡོངས་རྫོགས་དང་།
ཁྱད་པར་རྒྱལ་བའི་ལུང་གིས་བསྔགས་པའི་ཀུན་མཁྱེན་དོལ་པོ་སངས་རྒྱས་ཀྱི་
བཀའ་དྲི་མ་མེད་པའི་ངེས་དོན་གྱི་བསྟན་བཅོས་རྣམས་དང་། དཔལ་དུས་ཀྱི་
འཁོར་ལོའི་བསྐྱེད་རྫོགས་ཀྱི་ལམ་སྦྱོར་དྲུག་དང་། ནི་གུ་སོགས་ལ་བག་ཆགས་
རེ་འཇོག་རྒྱུ་མ་བྱུང་བས། ད་ཅི་བྱ་སྙམ་ནས་ཐུགས་འགྱོད་ཆེན་པོ་སྐྱེས་
གསུངས། དེ་ལྟར་གོང་སྨོས་ལྟར་རིམ་གྲོ་གཟབ་ལྡན་དང་། འཕྲོད་བསྟེན་ཅི་
རིགས་བྱས་པས་རིམ་གྱིས་གཞི་ནས་དྭངས་ཤིང་། ཉིན་རེ་བཞིན་མགོན་ཁང་
ཨུ་ཙ་ལར་བསྐོར་བ་འགའ་རེ་བྱས་གསུངས། །
སྤྱིར་སྐྱེས་ཐོབ་ཀྱི་རྨི་ལམ་གསལ་བའི་རིགས་ཡོད་ནའང་། ཁོང་ནི་དེ་
དང་གཏན་མི་འདྲ་བར་སྐུ་ཡི་སྐྱེ་བ་དུ་མར་རྫོགས་རིམ་སྦྱོར་བ་ཡན་ལག་དྲུག་གི་
ལམ་ལ་གོམས་པ་སྔོན་སོང་ཅན་གྱི་གང་ཟག་ཁྱད་པར་བ་ཡིན་གཤིས་རྫོགས་
རིམ་གྱི་རྟོགས་པ་མཐོན་པོར་ཕེབས་ནས་རླུང་སྟོབས་ཀྱིས་རྨི་ལམ་འཛིན་པ་ཡིན་
པར་གོར་མ་ཆག་སྙམ། དེ་ལྟར་ཡིན་ན་གོང་སྨོས་ཀྱི་དེ་འདྲའི་རིགས་མ་ཟད།
- 33 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཞིང་ཁམས་དུ་མར་བྱོན་ནས་སངས་རྒྱས་དཔག་ཏུ་མེད་པའི་ཞལ་མཇལ་བ་
དང་། ཆོས་གསན་པ་སོགས་གསང་བའི་གནས་ངོ་མཚར་བ་ཡོད་པ་ཐེ་མི་ཚོམ་
ཡང་། ཁོང་ཉིད་བཀའ་གདམས་གོང་མའི་རྣམ་ཐར་བཞིན་ཡོན་ཏན་སྦེད་པ་
གཙོ་བོར་མཛད་པས་བདག་ཅག་གིས་ཇི་བཞིན་དཔོག་མི་ནུས་སོ། །
དགུང་གྲངས་ཉི་ཤུ་བཞེས་པ་རབ་རྒྱལ་ཤིང་སྤྲེལ་(༡༩༩༤)ལོར། དེ་
ནས་སྐུའི་སྙུན་གཞི་དྭངས་སྐྱེད་བྱུང་ཚེ། ཁོང་ཉིད་ལ་དཔལ་དུས་ཀྱི་འཁོར་
ལོའི་རྫོགས་རིམ་སྦྱོར་བ་ཡན་ལག་དྲུག་ཉམས་སུ་ལེན་འདོད་པའི་འདུན་པ་མེ་
ལྟར་འབར་ཏེ། དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་སྒྲུབ་གྲྭ་གོང་
འོག་གཉིས་ཡོད་པ་ལས། འོག་མ་ལ་འདུག་ཐུབ་ན་འཚོ་བའི་འཐེབ་ཅུང་ཟད་
ཡོད་པས། དེར་འདུག་འདོད་བྱུང་ཡང་དགོན་དེའི་ཕྱག་སྲོལ་ལྟར་ཁོང་དང་
གྲྭ་བ་འགའ་ཞིག་ལ་ཤོ་རྒྱན་འཕངས་ཀྱང་ཁོང་ལ་རྒྱན་མ་བབས། དེའི་སྐབས་
དནི་འཆི་བ་ཞེས་པའི་སྒྲ་བོ་ཆེ་བཟློག་ཏུ་མེད་པ་དེ་རང་ཐོག་ཏུ་ནམ་ཡོང་མི་
ཤེས་པས་ཅིས་ཀྱང་སྦྱོར་བ་ཡན་ལག་དྲུག་ཉམས་སུ་ལེན་དགོས། ཤི་ཡང་བླ་ཡི་
ཆོས་མི་སྒྲུབ་པ་ནི་དེ་ལྟར་མ་ཡིན་ནོ་སྙམ་དུ་ཆོས་མྱུར་བར་སྒྲུབ་པའི་དམ་བཅའ་
ལྷག་པར་བརྟན་ཅིང་། གང་དམ་བཅས་པ་དེ་རྣམ་པ་ཀུན་ཏུ་མི་འདོར་བ་ནི་
སྐྱེས་བུ་དམ་པའི་ངང་ཚུལ་ཏེ། ཇི་སྐད་དུ། མདོ་ལས། དམ་པ་མང་བོ་ཁས་
འཚེ་མི་བྱེད་ལ། ། གལ་ཏེ་དཀའ་བའི་ཁས་ནི་བླང་གྱུར་ན། ། རྡོ་ལ་རི་མོ་བྲིས་
པ་ཇི་བཞིན་དུ། ། ཤི་ཡང་གཞན་དུ་འགྱུར་བ་མ་ཡིན་ནོ། ། ཞེས་གསུངས་
པའི་ལུང་དོན་སྐུ་ཉམས་སུ་བསྟར། སྒྲུབ་གྲྭ་འགབ་མར་འཚོ་བའི་འཐེབ་ཅུང་
ཟད་ཡོད་ཀྱང་དེར་འདུག་ ཐབས་བྲལ་ཞིང་། སྒྲུབ་ གྲྭ་གོང་མར་ཟས་གོས་
གནས་མལ་སོགས་ཀྱི་འཚོ་བ་མ་ལྡན་པར། །
– 34 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
དེ་ནས། སྒྲུབ་བརྒྱུད་བསྟན་པའི་འབྱུང་གནས་དཔལ་ འཛམ་ཐང་
བསམ་འགྲུབ་ནོར་བུའི་གླིང་དང༌། སྡེ་དགེ་དཔལ་སྤུངས་ སོགས་ སུ་འགྲོ་
འདོད་བྱུང་ནས། དེ་ལུགས་ཀྱི་རྒྱུ་མཚན་རྣམས་དགེ་སློང་ལྷག་བསམ་ལ་སྙན་
སྒྲོན་དུ་ཕུལ་ཚེ། དེ་ཉིད་ཀྱིས། འཚོ་བས་དབེན་པའི་སྤྲང་བོ་ཞིག་གིས་ས་མི་
ཆོད་མ་འགྲོ་གསུངས་ཤིང་། རྒྱུ་མཚན་དེ་དག་བཀའ་དྲིན་མཚུངས་ཟླ་མ་
མཆིས་པ་སྐུ་ཞང་ཚེ་རིག་གིས་ཐོས་ནས། དེ་ཉིད་ཀྱིས། ཁོང་ལ་ཁྱོད་ས་ཆ་
གང་དུའང་འགྲོ་མི་ཆོག་ངེས་ པར་ དུ་ འདིར་འདུག་ དགོས། བདག་ གིས།
ཁྱོད་ལ་ལོ་ལྟར་དུ་ནས་རྒྱ་མ་སུམ་བརྒྱ་དྲུག་ཅུ་རེ་འཚོ་བའི་རྟེན་དུ་སྤྲོད་ངེས་པས་
དེ་ལུགས་ལྟར་དམ་ཆོས་རྣལ་མ་ཞིག་ཡོང་བའི་ ཐབས་ལ་བརྩོན་པར་གྱིས་
གསུངས། །
དེ་ནས་རིགས་དང་དཀྱིལ་འཁོར་རྒྱ་མཚོའི་མངའ་བདག་རྡོ་རྗེ་འཆང་
དཀོན་མཆོག་གསང་བ་མཐའ་ཡས་ལ་སྙན་གསན་དུ་ཕུལ་བར། ཁོང་ཉིད་
ཐུགས་དགྱེས་དཔེ་ཟླ་དང་བྲལ་བ་གནང་སྟེ། གྲྭ་བཙུན་བརྒྱད་དང་ལྷན་ཅིག་
སྒྲུབ་གྲྭ་གོང་མའི་ནང་དུ་འདུག་པའི་སྐལ་བ་བཟང་པོ་མངོན་དུ་གྱུར་སོང་
གསུངས། བདག་ཉིད་ཆེན་པོས་སྒྲུབ་གྲྭ་གོང་མའི་ནང་དུ་དཔལ་དུས་ཀྱི་
འཁོར་ལོའི་རྫོགས་རིམ་ཡན་ལག་དྲུག་ཉམས་སུ་བླངས་པའི་འཚོ་བ་ཞང་བོ་ཚེ་
རིག་གིས་སྦྱོར་བ་ཡིན་པས། དེས་ཀྱང་བསོད་ནམས་དཔག་དཀའ་བ་བསགས་
པ་ཡིན་ཏེ། གྲོང་ཡུལ་དུ་ལོངས་སྤྱོད་ལ་བྱུང་རྒྱལ་དུ་སྤྱོད་ཚེའི་བརྒྱ་འབུལ་བས།
རི་ཁྲོད་དུ་དཀའ་བ་སྤྱོད་ཚེའི་ཟན་ཆང་རེ་བསོད་ནམས་ཆེ་བར་འདུག་སྙམ་པ་
བྱུང་ཞེས་གངས་ཅན་གྲུབ་བརྒྱའི་སྤྱི་མེས་རྗེ་མི་ལས་གསུངས་པ་བཞིན་ཡིན་པའི་
ཕྱིར། གྲུབ་པའི་འཁོར་བསྒྱུར་རྗེ་མི་ལས། པེ་ཏ་དང་མཛེས་སེ་ཡང་ཤིན་ཏུ་
– 35 –



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
དྲིན་ཆེ་བ་གོ་ནས་བྱས་པ་དྲིན་གཟོ་དགེ་བ་བྱང་ཆུབ་ཏུ་ བསྔོས་ པ་ བཞིན།
བདག་ཉིད་ཆེན་པོས་ཀྱང་། སྐུ་ཞང་ཚེ་རིག་གི་དྲིན་འཇལ་ཐབས་དཀའ་བ་
ཕྱིས་སུའང་ཡང་ཡང་གསུང་བཞིན་བྱས་པ་དྲིན་གཟོའི་བསྔོ་བ་རྣམ་པར་དག་
པས་མཚམས་སྦྱར་བྱས་པ་བདག་གིས་ཀྱང་ཐོས་སོ། །
དེ་ནས་སྒྲུབ་གྲྭ་གོང་མའི་ནང་དུ་རྒྱུན་ཆགས་སུ་བཞུགས་ནས། རྗེ་
དཀོན་མཆོག་གསང་བ་མཐའ་ཡས་ཀྱི་ཞབས་པད་སྤྱི་བོས་མནོས་ཏེ། དཔལ་
དུས་ཀྱི་འཁོར་ལོའི་དབང་གིས་རྒྱུད་སྨིན་པ་སྔོན་དུ་སོང་ནས། ཟབ་ལམ་སྦྱོར་
བ་ཡན་ལག་དྲུག་གི་སྔོན་འགྲོ་ནས་རིམ་པས་ཉམས་ལེན་གྱི་མགོ་ཚུགས་པ་ཡིན་
ཏེ། རང་རྒྱུད་ཀྱི་འཁོར་བ་སྡུག་བདེན་ཉེར་ལེན་གྱི་ཕུང་བོ་ལྔ་འདི་གཙོ་བོར་
བྱས་པའི་འཁོར་བ་མཐའ་དག་སྡུག་བསྔལ་གྱི་རང་བཞིན་དུ་མཐོང་སྟེ་ཤིན་ཏུ་
སྐྲག་ཅིང་ཞེན་ པ་ ལོག་ པའི་ ངེས་ འབྱུང་ གི་ བསམ་ པ་ བཅོས་ མིན་ བསྐྱེད།
མཆོག་གསུམ་གྱི་ཡོན་ཏན་ཤེས་པའི་སྒོ་ནས་དེ་འདྲའི་འཁོར་བའི་སྡུག་བསྔལ་
ལས་སྐྱོབ་པའི་ནུས་པ་དཀོན་མཆོག་ལ་ཡོད་པ་ཡིད་ཆེས་ཏེ། མཆོག་གསུམ་
འཁོར་བའི་སྡུག་བསྔལ་ལས་སྐྱོབས་པའི་སྐྱབས་སུ་འཛིན་པའི་སྐྱབས་འགྲོ་ཡང་
དག་པར་སྐྱེ་ངེས་བྱས་ཏེ་ཕྱག་འབུམ་ཕྲག་གཅིག་ཏུ་ལོངས་པའི་བར་བརྩོན་པ་
ཆེན་པོའི་སྒོ་ནས་འཚལ།
དེ་ནས་སེམས་ཅན་ཐམས་ཅད་དྲིན་ཅན་གྱི་ཕ་མར་མཐོང་བའི་སྒོ་ནས་
སེམས་ཅན་དེ་དག་གི་རྒྱུད་ཀྱི་སྡུག་བསྔལ་མཐའ་དག་བདག་གིས་བསྒྲལ་འདོད་
ཀྱི་གཞན་དོན་ཁུར་ཁྱེར་གྱི་སྙིང་རྗེ་བཅོས་མིན་བསྐྱེད། དེ་ད་ལྟ་ནས་གཞན་
སེམས་ཅན་ཐམས་ཅད་ཀྱི་རྒྱུད་ཀྱི་སྡུག་བསྔལ་མཐའ་དག་བསྒྲལ་བའི་ནུས་པ་
བདག་ལ་མེད་པས། སེམས་ ཅན་མ་ལུས་ པ་ སྡུག་བསྔལ་མཐའ་དག་ལས་
- 36 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
བསྒྲལ་ནུས་པའི་ཆེད་དུ། ཐོག་མར་བདག་གིས་སངས་རྒྱས་ཀྱི་གོ་འཕང་ཐོབ་
པར་བྱ་སྙམ་པའི་བྱང་ཆུབ་ཀྱི་སེམས་བཅོས་མ་མ་ཡིན་པ་རྒྱུད་ལ་སྐྱེ་ངེས་སུ་བྱས།
དེ་ནས་སངས་རྒྱས་དེ་ཡང་རྒྱུ་མ་བསྒྲུབ་པ་ལས་མི་ཐོབ་པས། གཞན་དོན་དུ་
སངས་རྒྱས་ཐོབ་པའི་རྒྱུར་ཟབ་ལམ་རྡོ་རྗེ་རྣལ་འབྱོར་བསྒོམ་པར་བྱ་སྙམ་པའི་
བསམ་པ་སྐོམ་པས་གདུང་བས་ཆུ་འདོད་ལྟར་ངམ་ངམ་ཤུགས་ཀྱིས་སྐྱེ་བ་ཞིག་
འོང་བའི་བར་དུ་ནན་ཏན་ཆེན་པོའི་སྒོ་ནས། སེམས་བསྐྱེད་དང་ སེམས་
བསྐྱེད་སྤེལ་བྱེད་ཚད་མེད་བཞི་འདོན་སྒོམ་སྦྲགས་མའི་ཚུལ་གྱིས་ཉམས་ལེན་
གནད་དུ་སྨིན་པར་བྱས།
བསྐྱེད་རྫོགས་ཀྱི་ཡེ་ཤེས་རྣམས་སྨིན་བྱེད་ཀྱི་ནུས་པ་སེམས་རྒྱུད་ལ་
བཞག་པའི་དབང་དེ། ཉམས་པར་བྱེད་པའི་རྩ་ལྟུང་བཅུ་བཞི་སོགས་སྤོང་
བའི་དམ་ཚིག་རྣམ་པར་དག་པ་བསྲུང་བས་སྨིན་བྱེད་དབང་གི་ནུས་པ་མི་
ཉམས་པར་བྱེད་པའི་སྒོ་ནས། ཟབ་ལམ་རྡོ་རྗེ་རྣལ་འབྱོར་གྱི་ཡེ་ཤེས་རྒྱུད་ལ་སྐྱེ་
བར་གེགས་བྱེད་པའི་སྡིག་སྒྲིབ་ཉེས་ལྟུང་ཐམས་ཅད་རྡོར་སེམས་སྒོམ་བཟླས་
ཀྱིས་དག་པར་བྱེད་པའི་ཐབས་མ་ནོར་བ་གཞུང་ནས་བཤད་པ་ལྟར་ལག་ལེན་
དུ་བསྟར་ཏེ། ཡིག་བརྒྱ་འབུམ་ཕྲག་ཏུ་ལོངས་པ་ཟླ་གཅིག་གི་རིང་དུ་བརྩོན་པ་
ཆེན་པོས་བསྒྲུབས། །
ཟབ་ལམ་རྡོ་རྗེ་རྣལ་འབྱོར་གྱི་ཡེ་ཤེས་རྒྱུད་ལ་སྐྱེ་བའི་མཐུན་རྐྱེན་བསོད་
ནམས་ཀྱི་ཚོགས་མཎྜལ་གྱི་སྒོ་ནས་དམ་པ་གོང་མའི་ཕྱག་སྲོལ་ལྟར། ཉིན་
བདུན་ཕྲག་གསུམ་གྱི་རིང་དུ་འབད་པས་བསྒྲུབས་ཏེ་བསགས། །
སྔགས་ཀྱི་ཡེ་ཤེས་རྒྱུད་ལ་སྐྱེ་བ་ལ་མེད་ན་མི་འབྱུང་གི་རྒྱུ་བླ་མ་སངས་
རྒྱས་དངོས་སུ་མཐོང་བའི་མོས་གུས་བཅོས་མིན་དང་། བླ་མའི་རྣལ་འབྱོར་
- 37 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱིན་རླབས་ཆར་འབེབས་མ་དང་། ལྕགས་ཀྱུ་མ། དྲིན་རྩི་མ་སོགས་ཀྱི་སྒོ་
ནས་ཉམས་ལེན་དང་། བླ་རྣམ་གྱི་ཁྲིད་ཡིག་ཡིད་ཀྱི་མུན་སེལ་ཐུགས་ལ་བཟུང་
ཞིང་། དེ་དག་གི་སྒོ་ནས་བླ་མའི་རྣལ་འབྱོར་ལ་བརྩོན་པ་བསྐྱེད་ཅིང་། ཕྱིས་
སུ་ཁོང་ཉིད་ཉམས་རྟོགས་ཀྱི་ཡོན་ཏན་འབུར་དུ་ཐོན་པ་ཞིག་བྱུང་བའང་དེའི་
མཐུ་ཡིན་པར་ངེས། །
དེ་ནས་རྫོགས་རིམ་གྱི་ཡེ་ཤེས་སྐྱེ་བའི་རྟེན་གཞི་རང་ཉིད་དུས་ཀྱི་འཁོར་
ལོའི་སྐུ་དངོས་སུ་མཐོང་བའི་རྣལ་འབྱོར་རམ་བསྐྱེད་རིམ་གྲུབ་ངེས་སུ་བསྒོམས་
པའི་སྒོ་ནས་ཧ་ག་བྱེ་བ་ལྗགས་བཟླས་མཛད། དེ་ལྟར་ཐུན་མོང་གི་སྔོན་འགྲོ་
རྣམས་རིམ་བཞིན་དུ་ལེགས་པར་སོང་བ་བྱས་སོ། །
དགུང་གྲངས་ཉེར་གཅིག་རབ་རྒྱལ་ཤིང་བྱ་( ༡༩༩༥) ལོ་གསར་གྱི་
དགའ་སྟོན་ལ་རོལ། དེ་རྗེས་མ་རིང་བར་སྐྱབས་རྗེ་སྦྱངས་པ་མ་འདས་སྤྲུལ་
བའི་སྐུའི་ཞབས་ཀྱི་པདྨོ་བསེ་དགོན་དུ་ཉེ་བར་བཀོད་ནས། སྤྲུལ་དེ་ཉིད་ཀྱི་
ངོར། སྒྲུབ་གྲྭ་བ་དང་བཅས་པ་ལ། ཁྱབ་བདག་རྡོ་རྗེ་འཆང་རྗེ་དཀོན་མཆོག་
གསང་བ་མཐའ་ཡས་ཞལ་སྔ་ནས་ཀྱིས། ཁྱབ་འཇུག་ར་ཧུ་ལའི་དབང་ལུང་གི་
བདུད་རྩིའི་གཏེར་ཁ་ལྷུག་པར་གྲོལ་བར་གསན་ཞིང་། ཁོང་ལ་དེའི་སྔོན་དུ་སྐུ་
ལུས་ལ་བསྙུང་གཞི་ཕྲན་བུ་རེ་ཡོད་ནའང་། དེས་གཞི་མེད་སངས་དྲག་ཏུ་གྱུར་
གསུངས། གཞན་ཡང་། རྗེ་གྲོང་མང་བ་དཔལ་ལྡན་རྣམ་སྣང་རྡོ་རྗེའི་དྲཀྐད་
གཏོར་སྒྲུབ་དང་། འཇམ་མགོན་བླ་མ་ཏཱ་ར་ནཱ་ཐའི་དྲུག་ཅུ་བའི་སྨད་ལས།
ཨུ་ཎི་ཥ་རྭ་ལུགས་ཀྱི་བསྲུང་འཁོར་བཅས་ཀྱི་བཤད་ལུང་ལུང་རིགས་ཀྱི་འགྲོས་
དང་མཐུན་པར་ཉམས་ལེན་གྱི་གནད་ལ་སྦྱར་ཏེ་གསུངས་པ་གསན། སྦྱངས་
པ་སྤྲུལ་བའི་སྐུས། ཁྲིད་ཡིག་མཐོང་བ་དོན་ལྡན་གྱི་ཁྲིད་ལུང་ཆ་ཚང་དང་།
- 38 –



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
ཕུར་བའི་སྟོད་ལས་དང་སྨད་ལས། དཀར་བདུད་གཏོར་དབང་བཅས་ཀྱི་
དབང་དང་། ཐུགས་རྗེ་ཆེན་པོ་བཅུ་གཅིག་ཞལ་གྱི་རྗེས་གནང་། ཚེ་དབང་།
རྗེ་ ཚོགས་ གཉིས་ རྒྱ་ མཚོའི་ གཤིན་ རྗེ་ རབ་ འབྱམས་ དང་ བདེ་ མཆོག་ རབ་
འབྱམས་ཀྱི་དབང་གི་མཚམས་སྦྱར་སོགས་ཀྱི་བཀླག་ལུང་གནང་བ་གཅིག་ཀྱང་
མ་ཆག་པར་གསན་བཞེས་མཛད། དེ་སྐབས་སོགས་སུ། ཡང་རྗེ་བླ་མ་གུ་རྒྱའི་
ཞལ་སྔ་ནས་རྡོ་རྗེ་འཆང་གི་རྗེས་གནང་དང་། རྡོ་རྗེ་སེམས་དཔའི་རྗེས་གནང་།
མཁའ་སྤྱོད་མའི་ཁྲིད་ལུང་། ཆུ་གཏོར། གཏོར་ཆོག་རྒྱུན་འཁྱེར་སོགས་གྱི་
བཤད་ལུང་གང་གནང་ཐམས་ཅད་ཀྱང་ལེགས་པར་མནོས། །
བར་སྐབས་རྣམས་སུ། རྗེ་གུ་ཧྱའི་ཞབས་ཀྱིས་ཆོས་བརྒྱད་དང་ངག་
འཁྱལ་གྱི་གཏམ་སོགས་ལ་བསམ་མནོ་མི་བཏང་བར་བློ་སྣ་ཆོས་ཕྱོགས་སུ་འགྲོ་
བའི་ཐབས་སུ། ཏེ་ལོ་ནཱ་རོ་མར་མི་ཡབ་སྲས་སོགས་ཀྱིས་དཀའ་ཆེན་དཀའ་
ཕྲན་བྱེད་ཚུལ་གྱི་རྣམ་པར་ཐར་བ་སློབ་མ་རྣམས་ཀྱི་ཁམས་དང་མཐུན་པ་ཡང་
ཡང་གསུངས་པ་ཐུགས་ཀྱི་བདུད་རྩིར་གྱུར། །
དེ་ནས་རྫོགས་རིམ་གྱི་ལམ་གྱི་གཞུང་ཤིང་དུ་འགྱུར་རྒྱུའི་གནས་ལུགས་
སྤྲོས་བྲལ་རྟོགས་པའི་ལྟ་བ་ཕུ་ཐག་ཆོད་པར་བསྒོམས་ནས་གོམས་འདྲིས་བྱེད་པ་
རྣམས་སྔོན་དུ་འགྲོ་བའི་སྒོ་ནས། ལམ་གྱི་དངོས་གཞི་རྫོགས་རིམ་སྦྱོར་བ་ཡན་
ལག་དྲུག་ལ་བརྩོན་པ་ཡུན་རིང་དུ་བསྟེན་པ་ཡིན་ཏེ། མི་འགྱུར་བའི་བདེ་བའི་
རྟེན་སྟོང་གཟུགས་མ་འགྲུབ་པར་སྒྲུབ་བྱེད་སོར་སྡུད་ཉམས་སུ་ལེན་པའི་སྐབས་
སུ། ཁོང་ཉིད་ལ་གཟུང་འཛིན་དངོས་སྣང་ཐམས་ཅད་འགག་སྟེ། ཅིར་ཡང་
གཟུང་དུ་མ་རྙེད་པའི་རིག་པ་མཐའ་དབུས་དང་བྲལ་བ་གང་ལའང་གནས་པ་
མེད་པའི་ཚུལ་དུ་ངེས་པ་རྙེད། རྩ་བའི་རྒྱུད་ལས། བསམ་པ་ཐམས་ཅད་
–
39
—



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཡོངས་སྤངས་ཏེ། ། ཉི་མ་གཅིག་ཏུ་ཡོངས་སུ་བརྟག ། གལ་ཏེ་རྟགས་ནི་མ་
བྱུང་ན། ། དེ་ཚེ་ང་ཡི་རྫུན་ཚིག་ཡིན། ། ཞེས་སོགས་རྒྱུད་ལས་གསུངས་པ་
དོན་ཐོག་ཏུ་ཁེལ་བས་རྒྱུད་ལ་ཡིད་ཆེས་སྐྱེས། དཔལ་ས་ར་ཧས། བླ་མས་
སྨྲས་པ་གང་གི་སྙིང་ཞུགས་པ། ། ལག་པའི་མཐིལ་ན་གནས་པའི་གཏེར་
མཐོང་འདྲ། ། ཞེས་གསུངས་པ་བཞིན། བླ་མའི་མན་ངག་དེ་གདམས་ངག་
ཡང་དག་ཏུ་ངེས་པ་རྙེད་པས་བླ་མ་ལ་ཡིད་ཆེས་སྐྱེས། རང་གིས་ཀྱང་། ལུས་
ཀྱི་བྱེད་བཅིངས་དང་རྩོལ་བ་ལ་བརྟེན་ནས་གནས་ལུགས་ཀྱི་ངོ་བོ་རྟོགས་ནུས་
པས་རང་ལ་ཡིད་ཆེས་སྐྱེས། དེ་ལྟར་ཡིད་ཆེས་གསུམ་ལྡན་གྱི་སྒོ་ནས། ཟབ་
ལམ་རྡོ་རྗེའི་རྣལ་འབྱོར་ལ་བརྩོན་པ་ནན་ཏན་དུ་བྱས་ནས་བསྒོམས། །
དེ་ནས་སོར་སྡུད་ཞག་བརྒྱ་ཕྲག་གཅིག་ལ་བསྒོམ་པའི་རྗེས་སུ། སྟོང་
གཟུགས་གྲུབ་པ་སེམས་དང་བསྲེས་ནས་བརྟན་པར་བྱེད་པ་བསམ་གཏན་གྱི་
ཡན་ལག་ཀྱང་བརྒྱ་ཞག་གཅིག་ལ་གོང་མའི་ཕྱག་སྲོལ་ལྟར་བསྒོམས། སྟོང་
གཟུགས་སེམས་དང་འདྲེས་པ་ཐིག་ལེར་བསྲེས་ཕྱིར་སྲོག་དང་བསྲེ་བ་སྲོག་རྩོལ་
དང་། སྟོང་གཟུགས་སྲོག་དང་འདྲེས་པ་ཐིག་ལེར་བསྲེས་ཏེ་འབར་སྣང་གི་སྐུ་
སྒྲུབ་པ་འཛིན་པའི་ཡན་ལག་གཉིས། ཟླ་དྲུག་ལྷག་ལ་ཉམས་ལེན་གནད་དུ་
བསྣུན་པ་བྱས་ཏེ་སྒོམ་དོན་དང་མཐུན་པར་ བསྒོམས་ནས། ཡན་ལག་དེ་
གཉིས་ཀྱི་སྤོག་ཆོག་ཏུ། ཡན་ལག་ལྔ་སྦྱོང་དང་། རྩ་བའི་ལུས་སྦྱོང་ཉི་ཤུ་བ།
དབང་བོ་སྦྱོང་བ་ཉེར་བཞི། གནད་སྦྱོང་བཅུ་བཞིའི་འཕྲུལ་འཁོར་རྣམས་ཀྱང་
ཞག་བརྒྱ་དང་བརྒྱད་ལ་མཆོད་པའི་གར་སྟབས་ལྟ་བུ་མ་ཡིན་པར་གནད་དུ་
ཐོན་པ་བྱས། མཚམས་འདི་ནས་གོང་མའི་ཕྱག་སྲོལ་ལ་ཆོས་མཚམས་བྱེད་པ་
ཡིན་ཡང་། དགོན་དེར་གཅོད་ཡུལ་ཟབ་མོའི་ཁྲིད་ཡིག་གནད་དོན་སྙིང་པོའི་
- 40 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
སྟེང་ནས་ཟབ་མོ་གཅོད་ཀྱི་ཉམས་ལེན་ཞག་བརྒྱ་ཞིག་ལ་འདུག་པའི་ཕྱག་སྲོལ་
ལྟར། ཁོང་ཉིད་ཀྱང་དེ་བཞིན་ཟབ་མོ་གཅོད་ཀྱི་ཉམས་ལེན་གནད་དུ་སྨིན་
པར་བྱས། །
དགུང་གྲངས་ཉེར་གཉིས་རབ་རྒྱལ་མེ་ཁྱི་ ( ༡༩༩༦)ལོར་གནམ་ལོ་
གསར་ཚེས་ཀྱི་དགའ་སྟོན་ལ་སྔར་སྲོལ་ལྟར་རོལ། དེ་ནས་འབར་སྣང་གི་སྐུ་
འགྲུབ་པའི་ཕྱག་ཆེན་ལ་བརྟེན་ནས་མི་འགྱུར་བའི་བདེ་བ་དངོས་སུ་སྒྲུབ་པ་
རྗེས་དྲན་གྱི་ཡན་ལག་གཞུང་ཤིང་དུ་བྱས་ཏེ་བསྒོམ། དེའི་སྲོག་ཆོག་ཏུ་སྔོན་
འགྲོ་ཉི་ཤུ་བ་དང་། དངོས་གཞི་ཉི་ཤུ་བའི་འཕྲུལ་འཁོར་རྣམས་ཀྱང་གནད་དུ་
འགྲོ་ངེས་སུ་ལག་ལེན་དུ་བཏབ། དེ་རྗེས་ཕྱག་ཆེན་ལ་བརྟེན་ནས་མཆོག་མི་
འགྱུར་བའི་བདེ་བ་འགྲུབ་པའི་རྟེན་ཏིང་ངེ་འཛིན་གྱི་ཡན་ལག་ཀྱང་མཚན་ཉིད་
རྗེས་དཔྱོད་ཀྱི་སྒོ་ནས་བསྒོམས་ཏེ། མཐར་འཕོ་བ་དང་། ཚེ་སྒྲུབ་སོགས་ཀྱང་
གོང་མའི་ཕྱག་སྲོལ་མ་ཉམས་པར་ཇི་ལྟར་ཡིན་པ་དེ་ལྟར་ལག་ལེན་ལ་ཐེབས་
ངེས་སུ་བྱས། དེ་དག་ཀྱང་ལོ་གསུམ་གྱི་ས་བཅད་ཀྱི་ཁོངས་སུ་བསྡོམས་ཏེ་
བརྩོན་པ་ཆེན་པོས་ཉམས་སུ་བླངས་པ་ཡིན་ནོ། ། །
དེ་དག་གི་བར་གསེང་རྣམས་སུ། རྗེ་བླ་མ་རིན་པོ་ཆེ་གུ་ཧྱའི་ཞབས་ལ་
བདག་ཉིད་ཆེན་པོ་དང་སྒྲུབ་གྲྭ་གོང་འོག་གཉིས་ཀྱི་བུ་སློབ་རྣམས་ཀྱིས་ཐུན་
མོང་དུ་ གསོལ་ བ་ནན་ ཏན་ ཆེན་ པོས་ བཏབ་པའི་ངོར། གཤིན་ རྗེ་ རབ་
འབྱམས་དང་། འཇིགས་བྱེད་རོ་ལང་བརྒྱད་བསྐོར་སོགས་ཀྱི་དབང་དང་།
བསྐང་གསོལ། དམར་ཆེན། དམར་ཆེན་གྱི་ཁྲིད་ཡིག དྲུག་ཅུ་བ། མགོན་
པོ་བྲག་རྫོང་མ། མགོན་པོ་གུར་གྱི་མདུན་བསྙེན་གྱི་ཁྲིད་དང་། ཨུ་ཎི་ཥ་རྭ་
ལུགས་ཀྱི་ཁྲིད་དང་། བག་ཙེའི་བསྐང་མདོས་ཀྱི་ལུང་སོགས་ཡིག་ཆ་དེ་དག་གི་
- 41 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
སྟེང་ནས་བཤད་ཁྲིད་རྒྱས་སྩོལ་གྱི་བཀའ་དྲིན་ཟླ་མེད་པ་བསྐྱངས། སྐབས་
ཤིག་ཏུ་སྣང་བླ་མས་བག་ཙེའི་བེམ་གྱི་བཀླག་ལུང་གསུངས་པའང་ལེགས་པར་
གསན།
དེ་ནས་རྗེ་བླ་མ་རིན་པོ་ཆེ་གུ་རྒྱའི་ནང་ཐུན་ཞིག་གི་ཉམས་ལ། དྲེགས་
རྩལ་སྟོབས་ཀྱི་རྗེ་བོ་ལྷ་རི་བྲག་བཙན་ཞེས་པའི་གཞི་བདག་ཞིག་གིས། ཁོ་ལ་
ལབ་རྩེ་ཞིག་འཕོངས་དང་ངེས་དོན་སྙིང་པོའི་བསྟན་པ་ལ་འཕྲིན་ལས་རླབས་ཆེ་
བ་སྒྲུབ་ངེས་ཞེས་པའི་ཉམས་སྣང་ཤར་བ་དང་། རྔ་བླ་རྒྱལ་བ་མཆོག་དབྱིངས་
ཀྱིས། དེ་འདྲའི་ལུང་བསྟན་ཞིག་ཀྱང་ཡོད་པ་དེ་དྲན་འདུག་གསུངས་ཏེ། རྗེ་
བླ་མ་གུ་ཧྱའི་ཞབས་དང་ཁོང་སྒྲུབ་གྲྭ་གོང་འོག་གཉིས་ཀྱི་སློབ་ཚོགས་དང་
བཅས་པ་ཨེ་ཝཾ་ཅོག་སྒར་དུ་ཕེབས། དེར་ཁོང་དཔོན་སློབ་རྣམས་ཉིན་བདུན་
ཙམ་རིང་བཞུགས། དེའི་སྐབས་སུ་ཡིད་ལ་ཕན་པའི་བསླབ་བྱ་མང་དུ་མནོས།
དེའི་རྒྱབ་རི་ལྷུན་སྡུག་གི་རྩེ་མོར་ལྷ་རི་བྲག་བཙན་ལ་ལབ་རྩེ་འཕངས། དེའི་ཚེ་
བདག་ཉིད་ཆེན་པོས། རྗེ་བླ་མ་རིན་པོ་ཆེ་ལ་ངེས་དོན་སྙིང་པོའི་བསྟན་པ་རིན་
པོ་ཆེ་མཐུ་རྩལ་སྟོབས་ཀྱི་རྗེ་བོ་དེ་ལ་གཉེར་གཏད་ཟབ་ནན་བྱེད་པ་བཀའ་དྲིན་
ཆེ་ཞེས་ཞུས་པར། ཁོང་གིས་ཞལ་ནས། གཞི་བདག་དེ་ནི་ངེས་དོན་སྙིང་པོའི་
བསྟན་པ་རིན་པོ་ཆེ་ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་པ་
ལ་གཅིག་ཏུ་བརྩོན་པའི་འཕྲིན་ལས་རླབས་ཆེ་བའི་རིགས་ཤིག་འདུག་པས་
དམིགས་ཀྱི་གཉེར་གཏད་སོགས་མི་དགོས་པར་གསུངས། །
དེ་རྗེས་དཔོན་སློབ་རྣམས་ཕྱིར་དགོན་ནང་དུ་ཕེབས་ནས། སླར་ཡང་
རྗེ་བླ་མ་གུ་ཧྱའི་ཞབས་ལ་སྒྲུབ་གྲྭ་གོང་འོག་གཉིས་ཀྱི་གྲྭ་མང་ལྷན་རྒྱས་ཀྱིས་
གསོལ་བ་བཏབ་པའི་ངོར། ཆད་ལྷག་ནོར་གསུམ་གྱི་སྐྱོན་དང་བྲལ་བའི་བདེ་
- 42 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
མཆོག་རབ་འབྱམས་ཀྱི་དབང་ཡོངས་རྫོགས་ཟབ་རྒྱས་སྒོས་སྩལ་ཏེ། དེར་
ཚོགས་ཐམས་ཅད་གསང་ཆེན་རྡོ་རྗེའི་རིགས་གཅིག་ཏུ་སྨིན་པར་བྱས་ཤིང་སྐུ་
བཞིའི་ས་བོན་གྲུང་བོ་ཐེབས་ངེས་སུ་མཛད། དབང་དེ་དག་གི་སྐབས་ཞིག་ཏུ།
བདག་ཉིད་ཆེན་པོ་ཁོང་གི་ཉམས་ལ། རྗེ་སྐྱབས་རྗེ་གུ་ཧྱའི་ཞབས་དེ་ཉིད་ཀྱི་
ཞལ་ལ་ཁྲག་གི་ཐིག་ལེ་དང་སྨ་ར་སྨིན་མ་སོགས་རྒྱ་གར་གྲུབ་ཆེན་གྱི་ཆ་ལུགས་
ཅན་སྐུ་མདོག་ཀྱང་མཐའ་གཅིག་ཏུ་མ་ངེས་པ་དཀར་པོ་དང་དམར་བོའི་ཉམས་
ཅན་འགའ་རེ་མཐོང་སྣང་དུ་ཤར་གསུངས། ཕྱིས་སུ་ཞལ་ནས། བླ་མ་རྡོ་རྗེ་
འཆང་དཀོན་མཆོག་གསང་བ་མཐའ་ཡས་ཞབས་དེ་ཉིད་དཔལ་གྲུབ་ཆེན་ནཱ་རོ་
བའི་སྤྲུལ་བ་ཡིན་པ་ཁོ་བོས་ཐག་ཆོད་གསུངས་པ་དངོས་སུ་ཐོས། དེ་ནི་ཐུགས་
རྒྱུད་ལ་བསྐྱེད་རྫོགས་ཀྱི་ལམ་གྱི་རྟོགས་པ་འདྲེན་ནུས་པའི་གསང་སྔགས་ལམ་གྱི་
རྩ་བ་བླ་མ་སངས་རྒྱས་དངོས་མཐོང་གི་མོས་གུས་བཅོས་མ་མ་ཡིན་པ་ཐུགས་ལ་
མངའ་བའི་འབྲས་རྟགས་སུ་གསལ། །
ཡང་བདེ་མཆོག་རབ་འབྱམས་ཀྱི་དབང་བཞི་བ་གནང་བའི་ཉིན། རྗེ་
གུ་ཧྱའི་ཞབས་ཀྱི་སྣང་ངོར། སྤྲོས་ཚོགས་ཐམས་ ཅད་གདོད་ནས་ཉེ་བར་
དྭངས་པའི་དབྱིངས་ན་རྗེ་བཙུན་བླ་མ་ཏཱ་ར་ནཱ་ཐ་སྐུ་མཚན་དང་དཔེ་བྱད་ཀྱིས་
བརྒྱན་པ། གསུང་ཡན་ལག་དྲུག་ཅུའི་དབྱངས་དང་ལྡན་པ། ཐུགས་ཇི་ལྟ་ཇི་
སྙེད་ཀྱི་ཤེས་བྱའི་རྣམ་པ་མ་ལུས་པ་གཟིགས་པའི་དགྱེས་ཉམས་དང་ལྡན་པ་
མངོན་སུམ་དུ་མཐོང་སྣང་བྱུང་། དེའི་ཚེ་བདག་ཉིད་ཆེན་པོ་དང་ཆོས་ཀྱི་
མཆེད་པོ་འགའ་ཞིག་ལའང་འཕར་གཡོ་ཡུན་རིང་བོའི་བར་དུ་བྱུང་། དེའི་
སྐབས་སུ་སྒྲུབ་ཁང་གི་ཕྱི་ནང་ཀུན་ ཏུ་དྲི་བཟང་པོས་ཁྱབ་ཅིང་། རྗེ་རྡོ་རྗེ་
འཆང་གུ་ཧྱའི་ཞལ་སྔ་ནས་ཀྱིས། སློབ་ཚོགས་རྣམས་ལ། རང་ཅག་རྣམས་ཀྱི་
- 43 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དམ་ཚིག་ཉམས་ཆགས་ཀྱི་དབང་གིས་རྗེ་བླ་མ་སྒྲོལ་མགོན་ཞབས་ཀྱི་ཞལ་གསལ་
བོ་ཞིག་མཇལ་མི་ཐུབ་པར་གསུངས། འདི་ལོར་སྒྲུབ་གྲྭ་གོང་འགབ་གཉིས་ལ་
མེ་ཏོག་རིགས་མི་གཅིག་པ་མང་བོ་སྐྱེས་གསུངས།
དེ་ནས་མཁས་ཤིང་གྲུབ་པའི་དབང་ཕྱུག་སྐྱེས་བུ་དམ་པ་གཡུ་ཐོག་
དཔལ་ཁོའི་ཞབས་ཀྱི་པད་མོ་དཔལ་ཐུབ་བསྟན་ཕྱོགས་རྒྱལ་གླིང་དུ་ཉེ་བར་
བཀོད་དེ། རྗེ་དཀོན་མཆོག་གསང་བ་མཐའ་ཡས་ཀྱིས་ཞུ་བ་ཕུལ་བས། གཡུ་
ཐོག་བླ་མ་དེ་ཉིད་ཀྱིས། མགོན་པོ་ཚོགས་ཀྱི་བདག་པོ་དང་། ཀརྨ་གླིང་བའི་
ཞི་ཁྲོའི་དབང་། གཏེར་ཆེན་མ་ཏི་རནྣའི་སེང་གདོང་བདུད་འདུལ་དྲག་མོའི་
དབང་དང་། གྲུབ་པའི་དབང་ཕྱུག་ཐང་སྟོང་རྒྱལ་བོ་ལ་བརྟེན་པའི་ཚེ་དབང་
རྣམས་སྒྲུབ་གྲྭ་གོང་འོག་དང་འདུས་སྡེ་སྤྱི་ལ་སྩལ་བ་ལེགས་པར་མནོས།
དེ་རྗེས་ཨེ་ཝཾ་ཅོག་སྒར་རི་ཁྲོད་དུ། སྐྱབས་རྗེ་གུ་ཧྱའི་ཞལ་སྔ་ནས་ཀྱིས་
རིམ་གཉིས་རྣལ་འབྱོར་གྱི་དབང་ཕྱུག་ཛ་བླ་མ་འཇམ་ཤེར་དང་བདག་ཉིད་ཆེན་
པོ་འདི་གཉིས་ལ། རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་མཁའ་སྤྱོད་མའི་བསྐྱེད་
རྫོགས་ཀྱི་ཁྲིད་ལུང་བྱིན་རླབས་ཀྱི་དྲོད་ཁོལ་མ་ཉམས་པ་སྩལ་ཞིང་། འདིའི་
དགུན་དུས་སུ། རྗེ་བླ་མ་ཉིད་ལ་བདག་ཉིད་ཆེན་པོས། བདག་གི་ཚེ་རབས་
ཀྱི་ཡི་དམ་ལྷག་པའི་ལྷ་དེ་གང་ཡིན་ན་དེ་ལ་བསྙེན་པ་གཟབ་ལྡན་ཞིག་གཏོང་
སྙམ་པ་འདུག་ཞུས་ཚེ། བླ་མའི་ཞལ་ནས། ཁྱོད་ཀྱིས་ཡི་དམ་མཁའ་སྤྱོད་མར་
བསྟེན་ན་རྟེན་འབྲེལ་ལེགས་པས་དེ་ལུགས་ལྟར་མཁའ་སྤྱོད་མའི་བསྙེན་པ་ཚད་
དང་ལྡན་པ་ཞིག་ཐོངས་གསུངས། དེ་ནས་རྗེ་བཙུན་རྡོ་རྗེ་རྣལ་འབྱོར་མ་ནཱ་རོ་
མཁའ་སྤྱོད་མའི་བསྙེན་མཚམས་ལ་མཚམས་དམ་པོར་བྱས་ནས་བཞུགས་ཏེ།
དེ་དག་གི་རིང་། དགེ་སློང་མ་དཔལ་མོའི་ལུགས་ཀྱི་སྨྱུང་གནས་བསྲུང་བའི་སྒོ་
- 44 -



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
ནས། ལོང་གཏམ་སྨྲ་བ་བཅད་དེ། སྣང་གྲགས་རྟོག་གསུམ་ཡི་དམ་ལྷག་པའི་
ལྷ་མཆོག་མཁའ་སྤྱོད་མའི་སྐུ་གསུང་ཐུགས་གསུམ་གྱི་དབྱིངས་དག་པ་འབའ་
ཞིག་གི་ངོ་བོར་འབྱམས་ཏེ། ཏིང་ངེ་འཛིན་གྱི་གསལ་སྣང་དཀྱིལ་འཁོར་རབ་
འབྱམས་ཟད་མི་ཤེས་པའི་ཚུལ་དུ་ཤར་ཞིང་། བསྙེན་དམིགས་རྣམས་ཀྱང་
གཞུང་དང་མཐུན་པར་བསྒོམས་ནས་སྒྲ་དག་གསལ་གསུམ་དང་ལྡན་པའི་ངང་
ནས་བསྙེན་པ་མཐའ་འཁྱོལ་བ་ན། ཡི་དམ་ལྷག་པའི་ལྷས་རྗེས་སུ་བཟུང་བའི་
འབྲས་རྟགས་སུ། ཉམས་དང་རྨི་ལམ་ཚུན་ཆད་དུ། རྗེ་བཙུན་མའི་ཞལ་སྟོན་
ཟླ་རྒྱས་པའི་དཔལ་ལས་ཀྱང་ལྷག་པ་ཞིག་མཇལ་ཏེ་རྗེ་བཙུན་མའི་སྣང་བ་དང་
ནམ་ཡང་འབྲལ་མེད་དུ་སོང་བ་དང་། སྒྲུབ་གཏོར་གྱི་ངོས་ནས་ཀྱང་གཏོར་སྤུ་
མཐོ་གང་ཙམ་གྱི་རྩེར་རིལ་བུ་དམར་བོ་ཡུངས་འབྲུ་ལྟ་བུ་བཅུ་ཕྲག་ལྷག་ཆགས་
ཤིང་། ནང་མཆོད་བདུད་རྩིའི་རྣམ་པར་གྱུར་བར་མ་ཟད། དགུན་དུས་གྲང་
ངར་ཆེ་བའི་སྒང་ཡིན་ཡང་མཆོད་ཡོན་ཆབ་རོམ་དུ་མ་སོང་བ་སོགས་ཡི་དམ་
ལྷག་པའི་ལྷའི་བྱིན་རླབས་མིག་མཐོང་ལག་ཟིན་དུ་གྱུར། དེ་མིན་ད་དུང་
ཉམས་སྣང་མང་དུ་ཡོད་ཀྱང་བཀའ་རྒྱ་ཡོད་པས་མི་སྤྲོ་གསུངས། །
མཚམས་གྲོལ་སྐབས་སུ། བླ་མ་རིན་པོ་ཆེ་གུ་ཧྱའི་ཞབས་ཕེབས་ཏེ་ཁ་
སྐོང་གི་སྦྱིན་བསྲེག་རྒྱས་པ་བླུགས་ཏེ་སྐུའི་ཉམས་དང་གསུང་གི་གདངས་གཞན་
དང་མི་མཉམ་པར་ཐུགས་བརྩེ་བའི་སྒོ་ནས། ཞལ་ནས། ཁྱོད་ཀྱིས་རྗེ་བཙུན་
མའི་བདག་བསྐྱེད་རྒྱས་བསྡུས་གང་འཚམས་རེ་རྒྱུན་དུ་མ་ཆག་པར་ཁ་འདོན་
བྱས་ཏེ། དེའི་སྒོ་ནས་ཉམས་ལེན་ལ་འབད་པ་གྱིས་དང་། མ་འོང་བར་
མཁའ་སྤྱོད་དག་པའི་ཞིང་དུ་འགྲོ་བའི་རྟེན་འབྲེལ་ཡོད་གསུངས། ཕྱིས་སུ་དེ་
ལྟར་རྗེ་གུ་ཧྱའི་ཞབས་ཀྱིས་མཛད་པའི་མཁའ་སྤྱོད་མའི་བདག་བསྐྱེད་ཆག་མེད་
- 45
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དང་། བསེ་ཡོན་ཏན་ལྷུན་གྲུབ་ཀྱི་བདེ་མཆོག་སྨོན་ལམ་བདག་ནི་དེང་བཟུང་
མ་དང་། ཡན་ལག་དྲུག་གི་སྨོན་ལམ་རྣམས་རྒྱུན་དུ་གསུངས་པར་མཛད། །
ད་ནི་དཀྱུས་ལ་འཇུག་ན་ནི། ལོ་མཇུག་ཏུ་ཁོང་ལ་འགྲམ་པ་བསྙུང་ནས་
ཞལ་གདེངས་པ་ལའང་ངལ་བ་ཆེ་བ་ལྟ་བུ་བྱུང་ཡང་རིང་མིན་མྱུར་དུ་དྭངས།
དེ་ལྟར་སྒྲུབ་གྲྭ་གོང་མའི་ནང་དུ་བཞུགས་རིང་། སྔོན་དེར་ཕྱག་དྲུག་པ་དང་
དུར་ཁྲོད་བདག་པོ་གཉིས་ལས་འདོན་སྲོལ་མེད་ནའང་། ཕྱིས་སུ་རྒྱུན་བསང་
།།
ཆུ་གཏོར། ལུས་སྦྱིན། སྨན་ལྷ། དྲཀྐད་གསོལ་ཁ། རྣམ་སྲས་མདུང་དམར་
ཅན། གཟའ་གསོལ་ཚངས་པའི་སྒྲ་དབྱངས། དགུ་གཏོར་ལ་གཏོར་ཆོག་
ཡོངས་རྫོགས། ཚེས་བཅུ་ལ་གཙོ་འདུས་དང་མཁའ་སྤྱོད་མའི་བདག་འཇུག་
རེས་མོས་སྒོས་ཚོགས་བརྒྱ་སོགས་འདོན་པའི་དབུ་ཉེ་བར་གསར་དུ་བཙུགས་ཏེ་
ཐུན་བཞི་ལས་བཞིའི་རྣལ་འབྱོར་ལ་རྟག་ཏུ་བརྩོན་པ་ནན་ཏན་དུ་བྱས་པ་ལས།
དེང་སང་སྒྲུབ་པ་པོ་ཁས་འཆེ་བ་འགའ་ཞིག་ལྟར་ཁྲལ་ལས་བྱས་པ་གཏན་མེད་
པར་གསུངས་སོ། །
སྨྲས་པ།
སྲིད་ལ་སྲེད་པའི་འཆིང་བ་མཐར་མཛད་པའི། །
ངེས་འབྱུང་རླན་གཤེར་དྲོད་ཀྱིས་ལེགས་བསྐྱངས་པས། །
ཚུལ་ཁྲིམས་གུར་ཀུམ་གསར་བའི་འདབ་བརྒྱའི་དཔལ། །
ཐུབ་བསྟན་སྐྱེད་ཚལ་ཡངས་པའི་རྒྱན་དུ་མཛེས། །
དཀོན་མཆོག་ཀུན་འདུས་བརྩེ་ཆེན་ཐུགས་རྗེའི་བདག །
དཔལ་གྱི་དབང་ཕྱུག་མཚན་ལྡན་དགེ་བའི་བཤེས། །
བསམ་དང་སྦྱོར་བས་ཚུལ་བཞིན་བསྟེན་པའི་མཐུས། །
- 46 —



ཁྱིམ་ནས་ཁྱིམ་མེད་པར་རབ་ཏུ་བྱུང་ཞིང་སྦྱོར་བ་ཡན་ལག་དྲུག་ཉམས་སུ་བླངས་པའི་ཚུལ།
ལུང་རྟོགས་དགེ་མཚན་གསར་བའི་འབབ་སྟེགས་བཙུགས། །
ཁྱོད་བློ་ཟླ་བ་གཞོན་ནུའི་དུས་ཀྱི་ཚེ། །
ཉམས་རྟོགས་འོད་དཀར་སྣང་བ་འགོག་མེད་དུ། །
ཤར་བའི་མཚན་སྙན་བཏགས་མིན་ལྷན་སྐྱེས་སུ། །
ཚངས་སྲས་བཞད་པའི་སྒྲ་ལ་ཅོ་འདྲི་བརྩོན། །
རྣམ་དག་ཚུལ་ཁྲིམས་པཉྩ་ལི་ཀའི་དར། །
ཐུན་མོང་ལམ་གྱི་རིགས་འཕྲུལ་བཟོ་བོ་ཡིས། །
བསྐྲུན་པའི་བསྐྱེད་རྫོགས་སྣང་བརྙན་དགའ་སྟོན་དེས། །
ལུས་ཅན་ཀུན་ཡིད་བདུད་རྩིས་མྱོས་པ་བཞིན། །
ཐེག་པ་ཐུན་མོང་ལམ་གྱི་རྒྱུད་སྦྱངས་ནས། །
རྣམ་དག་ཚད་ལྡན་དབང་བཞིས་རྒྱུད་སྨིན་ཏེ། །
རྩ་བ་ཡན་ལག་དམ་ཚིག་ཚུལ་བཞིན་དུ། ། །
སྲུང་བའི་ཚུལ་ཁྲིམས་པད་དཀར་ཆུན་པོ་བཞིན། །
གཡོ་མེད་བྱེད་བཅིངས་གནད་དང་མ་བྲལ་བར། །
ཕྲ་རགས་ལས་རླུང་དྷུ་ཏིར་ཚུད་གྱུར་བས། །
སྔོན་མེད་དཔྱིད་བྱུང་ནམ་མཁའི་མེ་ཏོག་འབྲས། །
ཁྱོད་ཐུགས་དག་པའི་དབྱིངས་ན་ཅིར་ཡང་ཤར། །
སྐུ་བཞི་རྡོ་རྗེ་བཞི་ཡི་རྣལ་འབྱོར་ལ། ། །
རྟག་ཏུ་བརྩོན་པའི་རྣམ་པར་ཐར་བ་འདི། །
ངོ་མཚར་གཏམ་གྱི་གླེང་གཞིའི་སྙིང་པོ་ཞེས། །
གཟུར་གནས་མཁས་བརྒྱའི་མགྲིན་པའི་རྫ་རྔ་ལྡིར། །
- 47 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་
དཔོན་ཆེན་པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་
མདོ་ཙམ་བརྗོད་པ་སྐལ་བཟང་དད་པའི་འཇུག་ངོགས་ལས། ཁྱིམ་ནས་ཁྱིམ་
མེད་པར་རབ་ཏུ་བྱུང་ཞིང་། རྗེ་བླ་མ་རྡོ་རྗེ་འཆང་དཀོན་མཆོག་གསང་བ་
མཐའ་ཡས་ཀྱི་ཞབས་ཀྱི་པད་མོ་གཙུག་གིས་མཆོད་ནས། སྒྲུབ་གྲྭ་གོང་ མར་
དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་ཉམས་སུ་བླངས་
པའི་སྐབས་ཏེ་གསུམ་པའོ། ། ། །
- 48
-



བཞི་པ། བསྙེན་རྫོགས་ཀྱི་སྡོམ་པ་བཞེས་ཤིང་།
སྒྲུབ་གྲྭ་འགབ་མར་སླར་ཡང་སྦྱོར་བ་ཡན་
ལག་དྲུག་ཉམས་སུ་བླངས་ཏེ་རྗེ་བཙུན་
བླ་མའི་དྲུང་ནས་དབང་ལུང་མན་
ངག་རྒྱ་ཆེར་མནོས་པའི་ཚུལ།
ཤེས་བྱའི་དེ་ཉིད་མཁྱེན་པའི་གྲྭ་གཅིག་ཏུ། ། ལུང་རྟོགས་རྒྱ་མཚོ་མེར་
གྱིས་འཁྱིལ་བ་ལས། ། གདམས་ངག་ཡིད་བཞིན་ནོར་བུ་སྩོལ་མཛད་པ། །
དྲིན་ཅན་བླ་མ་གཏན་གྱི་སྐྱབས་སུ་འཛིན། །
དགུང་གྲངས་ཉེར་གསུམ་དུ་ཕེབས་པ་རབ་རྒྱལ་མེ་ཕག་(༡༩༤༧)ལོ་
གསར་གྱི་དགའ་སྟོན་ལ་དགྱེས་རོལ་མཛད། དེ་ནས་སྐྱབས་རྗེ་དམ་པ་དཀོན་
མཆོག་གསང་བ་མཐའ་ཡས་ཀྱི་ཞལ་སྔ་ནས་ཀྱིས། ཁོང་ལ་འདི་ལྟར་གདམས།
ཟས་གོས་གནས་མལ་སོགས་མཐའ་གཉིས་སུ་མ་ལྷུང་བའི་མཐུན་རྐྱེན་འགྲིགས་
ན། ཁྱོད་ཀྱིས་སླར་ཡང་དཔལ་དུས་ཀྱི་འཁོར་ལོའི་རྒྱུད་དང་མཐུན་པའི་སྒྲུབ་
གནས་ཆེན་པོ་སྒྲུབ་གྲྭ་འགབ་མའི་ནང་དུ། སྦྱོར་བ་ཡན་ལག་དྲུག་ལོ་གསུམ་གྱི་
ས་བཅད་ཀྱི་ཁོངས་སུ་བསྡོམས་ཏེ་ཉམས་སུ་ལེན་ཐུབ་བམ་ཞེས་དགྱེས་ཚོར་དཔེ་
ཟླ་དང་བྲལ་བའི་སྒོ་ནས་བཀའ་སྩལ་གསེར་གྱི་མེ་ཏོག་མགྲིན་པའི་རྒྱན་དུ་སྩལ་
བ་ན། རྨ་བྱས་དབྱར་རྔའི་སྒྲ་ཐོས་པ་བཞིན་བདག་ཉིད་ཆེན་པོས་ཀྱང་སྤྲོ་
དགའ་མནན་ན་མི་ནོན་པའི་ངང་རྗེ་བླ་མས་གང་གསུངས་པ་ལ་ལེགས་སོ་ཞུས།
དེ་ནས་རྗེ་དེ་ཉིད་ཀྱིས། དཔལ་དུས་ཀྱི་འཁོར་ལོའི་སྦྱོར་བ་ཡན་ལག་
དྲུག་གི་སྔོན་འགྲོའི་ལམ་ཉམས་ལེན་གྱི་ཁྲིད་རིམ་རྣམས་ཁྲིད་ཡིག་མཐོང་བ་དོན་
- 49 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལྡན་གྱི་གཞི་བྱས། ལྷན་ཐབས་འོད་བརྒྱ་འབར་བས་ཟུར་བརྒྱན། གཞུང་དེ་
གཉིས་ཀྱི་དགོངས་པ་གསལ་བྱེད་ཟུང་འཇུག་རབ་གསལ་གྱིས་བྱས་པ་མ་ཟད།
དེ་དག་གི་ཁ་སྐོང་དུ་ཕྱི་ནང་གི་ངོ་སྤྲོད་དང་། རྟགས་ཚད། གེགས་སེལ་
སོགས་ཀྱི་ཡིག་ཆ་ཚད་ལྡན་རྣམས་དང་། ད་དུང་དེའི་སྟེང་དུ་དུས་ཞབས་སྙན་
བརྒྱུད། ཕྱོགས་ རྒྱལ་ བའི་ ཐོག་བར་ ཐ་དགེའི་ཁྲིད་ཡིག ཞང་ཀུན་སྤང་
ཐུགས་རྗེ་བརྩོན་འགྲུས་ཀྱི་ཁྲིད་ཡིག འབའ་མདའ་རིན་པོ་ཆེའི་སྒོམ་རིམ་
སོགས་ཀྱི་ལེགས་བཤད་རྣམས་ཀྱི་སྙིང་བཅུད་བླངས་ཏེ། ཁྲིད་དམིགས་རྣམས་
མཐར་ཆགས་སུ་སྔོན་འགྲོའི་སྐབས་སུ་གནང་བ་མ་ཟད། ཕྱིས་སུ་ཡན་ལག་
དྲུག་གི་སྐབས་ ཐམས་ ཅད་དུ། དེ་ལྟར་ཁྲིད་ཆ་ཚང་བ་གནང་བར་གསན་
བཞེས་བླ་ན་མེད་པ་མཛད། དེ་ཡང་གཞུང་དེ་དག་ལ་དེང་སང་གི་རིགས་པ་སྨྲ་
བ་རྣམས་ཀྱིས་སློབ་གཉེར་བྱེད་སྲོལ་བཞིན་གཞུང་ཚིག་ཁོལ་ཕྱུང་རེ་ཙམ་ལ་དཔེ་
ཀློག་དང་ཚིག་གི་ན་ཡམ་ཙམ་ལྷུར་བླངས་ཏེ་ཕྱིའི་གོ་རྒྱ་ཙམ་ཆོད་པའི་སྟོང་སྐད་
ཀྱི་མཁས་གྲགས་དོན་དུ་གཉེར་བ་ཙམ་མ་ཡིན་པར། གཞུང་ཆེན་པོ་དེ་དག་
རྣམས་སུ་གསུངས་པའི་ཚུལ་མཐའ་དག་ཐུགས་རྒྱུད་ལ་སྦྱར་བས་གསང་ཆེན་
སྔགས་ཀྱི་ལམ་གྱི་རྟོགས་པ་ཁྱད་པར་ཅན་ཐུགས་ལ་འཆར་བ་རིམ་བཞིན་བླ་མ་
རིན་པོ་ཆེ་ལ་རྟོགས་འབུལ་ཞུས་པས། ཉིད་ཀྱི་སྐུ་ཚེ་གོང་མ་རྣམས་སུ་ཟབ་ལམ་
སྔགས་ཀྱི་ལམ་ལ་གོམས་པའི་བག་ཆགས་བླ་ལྷག་ཏུ་གསོས་པ་ཡིན་འདུག་ཅེས་
དགྱེས་ཚོར་ཆེན་པོ་མཛད། དེ་ནི་མདོ་ལས། ཚོགས་ཤིང་དུས་ལ་བབས་པ་
ན། ། འབྲས་བུ་སྨིན་པ་ཉིད་དུ་འགྱུར། ། ཞེས་གསུངས་པ་ལྟར་རོ། །
དེ་ནས་དགེ་བའི་བཤེས་གཉེན་ལ་འཕྲད་པར་དཀའ་བའི་འདུ་ཤེས་
སྐྱེས་ཏེ། བླ་མ་བསམ་དང་སྦྱོར་བས་ཚུལ་བཞིན་དུ་བསྟེན་ནས་འཁོར་བ་ལ་
—
50
-



བསྙེན་རྫོགས་ཀྱི་སྡོམ་པ་བཞེས་ཤིང་རྗེ་གུ་ཧུའི་དྲུང་ནས་དབང་ལུང་མན་ངག་མནོས་པའི་ཚུལ།
ཡིད་སྐྱོ་དུང་ངེ་བའི་ངང་ནས། ཆོས་སྤྱིའི་རྩ་བ་སྐྱབས་འགྲོ་ལ་འབད་བཞིན་
མཚམས་དམ་པོར་བཅད། དེ་སྐབས། ལོ་སྔ་མའི་ནང་གི་ནད་གཞི་ཕྲན་བུ་
ཞིག་འགྲམ་པའི་ངོས་ལ་ཡོད་པ་དེ་ཉིད་སླར་ཡང་བསྐྱར་ལྡབ་བྱས་ཏེ་ན་ཟུག་
དྲག་ཏུ་མཆེད་ཀྱང་ཕྱག་འབུམ་བརྩོན་པ་ཆེན་པོས་འཚལ། དེ་རྗེས་ཟླ་ལྔ་ཙམ་
གྱི་རིང་དུ་ནད་ལས་མ་གྲོལ་བ་མ་ཟད། ཉིན་ཉི་ཤུ་ལྷག་ལ་གཉིད་ཆུ་ཚོད་
གཅིག་ཙམ་ལའང་ཡོང་མ་ཐུབ་གསུངས། དེ་སྐབས་ལྷ་རྗེ་བདེ་ལེགས་མཚན་
ཅན་གྱིས་སྐུའི་འགྲམ་པའི་སྐྲངས་པ་ལ་གཏར་ཁ་བྱས་ཀྱང་ཕན་པར་མི་འདུག་
པར་བཤད། ལྷ་རྗེ་གདོང་ཁུའི་གཙང་བྲང་ཞེས་པས་སྐྲངས་ཐོག་ཏུ་མེ་བཙའ་
མང་བོ་བཞག་སྟེ་སྨན་བཅོས་མང་དུ་ཕུལ། དེ་སྐབས་སྐྱབས་མགོན་མཆོག་
སྤྲུལ་དམ་པ་བསེ་ངག་དབང་རྒྱ་མཚོར་དེ་ལུགས་ཞུས་པར། ཁོང་གིས། ཆ་
རྐྱེན་འཛོམས་ན་ཡི་དམ་གུ་རུ་དྲག་པོའི་སྒོ་ནས་གྲིབ་སེལ་ཞིག་བཏོན་ན་ལེགས་
པར་གསུངས། དེ་མ་ཐག་བཀའ་དྲིན་འཁོར་མེད་སྐུ་ཞང་ཚེ་རིག་གིས་ཆ་རྐྱེན་
གང་དགོས་རྣམས་སྟ་གོན་བྱས་ཤིང་། དེའི་མཚན་མོར། ཆོས་མཐུན་གྱི་
གྲོགས་དམ་པ་ཇ་བ་སྤྲུལ་བའི་སྐུ་དཀོན་མཆོག་དང་ཤིང་བཟོ་བསྟན་འཛིན་རྒྱ་
མཚོ་རྣམ་གཉིས་ཀྱིས། ཁོང་ལ་བྲོ་གཡོག་བྱས་སྐབས། ཁོང་གི་མལ་ཁྲིའི་འོག་
ནས་འཁུན་སྒྲ་ཞིག་འབྱིན་པ་ཁོང་རྣམས་ཀྱིས་ཐོས། དེ་ནི་ཁོང་གི་ནད་བདག་
ཡིན་པར་ངེས། ཕྱི་ཉིན་བླ་གྲྭ་དུ་མས་གུ་དྲག་ལེགས་པར་གསུང་ཟིན་སྐབས།
སྔར་གྱི་འཁུན་སྒྲ་དེ་སྒྲུབ་ཁང་གི་ལབ་རྩེའི་ནང་ནས་ཐོས་པ་གྲག
དེ་ལྟར་དམ་པའི་ཆོས་ཚུལ་བཞིན་དུ་སྒྲུབ་པ་རྣམས་ལ་དེ་འདྲའི་མཐོ་
འཚམ་པ་བྱེད་པ་ནི་ཆོས་ཉིད་ལྟ་བུ་ཡིན་ཏེ། རྗེ་མི་ལ་རས་པ་བྲག་ཕུག་ལ་
བཞུགས་ཚེ། བྲག་གི་སེར་ཁ་ཞིག་ཡོད་པ་དེའི་སྲུབས་ལ་བཤུད་སྐད་ཅིག་ཚེར་
- 51 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཚེར་འདུག་ཅེས་གསུངས་པ་དང་ཚུལ་མཚུངས་སམ་སྙམ། དེས་ན་རྗེ་མི་ལས།
འདྲེ་སྟོང་བར་ཤེས་ན་སོང་བ་ཡིན། ། འདྲེ་ཆོས་ཉིད་དུ་གོ་ན་གྲོལ་བ་ཡིན། །
འདྲེ་ཕ་མར་ཤེས་ན་ཟིན་པ་ཡིན། ། འདྲེ་སེམས་སུ་ཤེས་ན་རྒྱན་དུ་འཆར། །
དེ་ཡིན་ལུགས་ཤེས་པས་ཐམས་ཅད་གྲོལ། ། ཞེས་གསུངས་པའི་ལུང་དོན་
ཐུགས་ཉམས་སུ་བསྟར་ཏེ། གདོན་བགེགས་སྤྲོས་ཚོགས་ཐམས་ ཅད་ རང་
སེམས་ཆོས་ཉིད་ཀྱི་གཤིས་སུ་དྭངས་ནས་དབྱིངས་དག་པ་འབའ་ཞིག་གི་ངོ་བོར་
འབྱམས་པ་ཡིན་ཡང་། ཀུན་གྱི་མཐུན་སྣང་དུ་སྒྲུབ་གྲྭ་གོང་འོག་གི་གྲོགས་
ཚངས་པ་མཚུངས་པར་སྤྱོད་པ་རྣམས་ཀྱིས། གདུགས་དཀར་ཁྲི་རྫོགས་སོགས་
གསུངས་ཏེ་སྐུའི་རིམ་གྲོ་གཟབ་ལྡན་བསྒྲུབས། །
བདག་ཉིད་ཆེན་པོ་ཁོང་ཉིད་ཀྱིས་ཀྱང་། ཨོ་ཊི་ཡ་ནའི་སློབ་དཔོན་ཆེན་
པོའི་ཐུགས་ཀྱི་དགོངས་ཀློང་དབྱིངས་དེ་བཞིན་ཉིད་ཀྱི་ངང་དུ་མཉམ་པར་
བཞག་བཞིན་བཀའ་བསྡུས་ཚར་སྟོང་གཅིག་ལེགས་པར་གསུངས་པས། མཚོ་
སྐྱེས་རྒྱལ་བའི་དབང་བོའི་སྐུ་མཚན་དཔེས་སྤྲས་པ་ཚིགས་ཚད་ཅིག་ཡོད་སྙམ་པ་
ལྟ་བུ་ཞིག་གི་ཞལ་དངོས་སུ་མཐོང་གསུངས། རྡོ་རྗེ་སྤུན་དུ་གྱུར་བའི་ཆོས་ཀྱི་
གྲོགས་པོ་རྣམས་ནང་ཕན་ཚུན་ཐུགས་ནང་གཤིན་པོ་ཡོད་སྟབས། ཁོང་གི་
ནད་ལའང་སེམས་ཁྲལ་ཆེན་པོ་བྱེད་ཀྱིན་འདུག་གསུངས། ཁོང་ལ་ན་ཟུག་ཇི་
ལྟར་ཆེ་ཡང་ཆོས་ཐུན་གཅིག་ཀྱང་མ་ཆད་པར་སྔར་བཞིན་ཐུན་མོང་གི་སྔོན་
འགྲོ་རྣམས་གོང་མའི་ཕྱག་བཞེས་ལྟར་ལེགས་པར་སོང་ཟིན་ཏོ། །
དེ་ནས་ཁོང་ལ། གཞན་གྱིས་བསྐུལ་བ་ལ་མ་ལྟོས་པར་རང་ཤུགས་ཀྱིས་
བསྙེན་པར་རྫོགས་འདོད་ཀྱི་འདུན་པ་བཟློག་མེད་དུ་ཤར་ནས། རྗེ་གུ་རྒྱའི་
ཞབས་ལ་དེ་ལུགས་ཀྱི་གསོལ་བ་བཏབ་པ་ལྟར། དེ་ཡང་ཇི་སྐད་དུ། འདུལ་
-
52
-



བསྙེན་རྫོགས་ཀྱི་སྡོམ་པ་བཞེས་ཤིང་རྗེ་གུ་ཧུའི་དྲུང་ནས་དབང་ལུང་མན་ངག་མནོས་པའི་ཚུལ།
བ་སུམ་བརྒྱ་བ་ལས། ཚུལ་ཁྲིམས་ལྡན་དང་འདུལ་བའི་ཆོ་ག་ཤེས། ། ནད་པ་
སྙིང་རྗེ་འཁོར་ནི་དག་པ་དང་། ། ཆོས་དང་ཟང་ཟིང་ཕན་འདོགས་བརྩོན་པ་
དང༌། ། དུས་སུ་འདོམས་པ་དེ་ནི་བླ་མར་བསྔགས། ། ཞེས་པ་ལྟར་གྱི་ཡོན་
ཏན་ཐམས་ ཅད་ཀྱིས་མངོན་པར་མཐོ་བ། དཔལ་ ལྡན་མཁས་ པ་ ཀུན་ གྱི་
གཙུག་གི་ནོར་བུ། ཐུབ་ པ་ སངས་ རྒྱས་ བཅོམ་ ལྡན་ འདས་ཀྱི་ རྒྱལ་ ཚབ།
བརྟན་མཁས་ཀྱི་ཡོན་ཏན་གཉིས་དང་ལྡན་པའི་བཤེས་གཉེན་དམ་པ་༧རྗེ་
དཀོན་མཆོག་གསང་བ་མཐའ་ཡས་དཔལ་བཟང་པོས་མཁན་སློབ་སྦྲགས་མ་
མཛད་ཅིང་། དད་པའི་དགེ་འདུན་གྲངས་ཚང་བའི་དབུས་ནས། དགེ་ཚུལ་
གྱི་བསླབ་བཞེས་སྔོན་དུ་སོང་སྟེ་བསྙེན་རྫོགས་ཀྱི་སྡོམ་རྒྱུན་རྣམ་པར་དག་པའི་
བདུད་རྩིས་ཐུགས་ཀྱི་བུམ་བཟང་མེར་གྱིས་གཏམས་པར་མཛད་པས་ལྷ་མི་ཀུན་
གྱི་ཡོན་གནས་མཆོག་ཏུ་གྱུར་ཏོ། ། ཐུབ་བསྟན་གསལ་བྱེད་ཐུབ་པའི་རྒྱལ་
ཚབ་ཆེ། ། དཀོན་མཆོག་ཀུན་འདུས་དཀོན་མཆོག་ཐུགས་རྗེ་ཞབས། ། ཟླ་
མེད་མགོན་གྱི་ཟླ་བྲལ་རྗེས་བཟུང་ནས། ། ཐུབ་བསྟན་མངའ་བདག་ཐུབ་པའི་
སྲས་སུ་གྱུར། ། ཞེས་ཀྱང་སྨྲའོ། །
དགུང་གྲངས་ཉེར་བཞིའི་ རབ་ རྒྱལ་ ས་བྱི་ ( ༡༩༩༨) ལོ་གསར་གྱི་
དགའ་སྟོན་ལ་རོལ། དེ་རྗེས་དཔལ་དུས་ཀྱི་འཁོར་ལོའི་ཐུན་མོང་མ་ཡིན་པའི་
སྔོན་འགྲོ་དབེན་པ་གསུམ་ལ། ཆོས་ཀྱི་གྲོགས་པོ་རྣམས་དང་ལྷན་དུ་ཞག་ཞེ་
དགུའི་རིང་ལ་མཚམས་དམ་པོར་བཅད་དེ་བཞུགས། དེ་སྐབས་ཉིན་བདུན་
རེའི་མཚམས་སུ། བླ་མ་རིན་པོ་ཆེས་ཁྲིད་ཀྱི་གསལ་འདེབས་དང་། སློབ་མ་
རྣམས་ཀྱིས་ཀྱང་། རང་ལ་ཉམས་རྟོགས་གང་སྐྱེས་ལ་སྒྲོ་འདོགས་ཇི་ལྟར་ཡོད་
ན་བླ་མའི་མདུན་ནས་ལུང་རིགས་ཀྱི་གནད་དང་མཐུན་པའི་སྒོ་ནས་དྲི་གཏུགས་
- 53 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མཛད་ནས་ཕུ་ཐག་བཅད།
དེ་ལྟར་བདག་ཉིད་ཆེན་པོས་ཀྱང་། བླ་མ་རིན་པོ་ཆེ་རྗེ་གསང་བ་
མཐའ་ཡས་ཞབས་ལ་ ཉམས་ རྟོགས་ཀྱི་རིམ་པ་ རྟོགས་འབུལ་མཛད་སྐབས།
དེར་བླ་སློབ་གཉིས་ཀྱི་ལྷན་ཅིག་ཏུ་ཐུན་མོང་གི་གཟིགས་སྣང་ལ། མདུན་གྱི་
ནམ་མཁར་རྟོན་བཞི་ལྡན་ པ་ རིགས་ལྡན་སྤྲུལ་བའི་སྐུ་ཆེན་པོ་ཆོས་རྗེ་ཀུན་
མཁྱེན་དོལ་པོ་བ་ཤེས་རབ་རྒྱལ་མཚན་དཔལ་བཟང་པོའི་ཞལ་དུང་ཟླ་རྒྱས་པའི་
དཔལ་ལས་ཀྱང་ལྷག་པ་ཞིག་གིས་ཞལ་མངོན་སུམ་དུ་གཟིགས་ཤིང་། དེའི་ཚེ་
བླ་སློབ་གཉིས་ལ་འཕར་གཡོ་ཡུན་རིང་བོའི་བར་ཏུ་བྱུང་སྟེ། མཐར་རྗེ་བླ་མ་གུ་
རྒྱའི་ཞབས་ཀྱིས་མཐོང་བཞིན་པའི་ཆོས་རྗེ་དོལ་པོ་བ་བདག་ཉིད་ཆེན་པོ་ལ་
ཐིམ་སོང་བའི་ཉམས་སྣང་དང་། བདག་ཉིད་ཆེན་པོ་ཁོང་གིས་མཐོང་བཞིན་
པའི་ཆོས་རྗེ་ཀུན་མཁྱེན་རིན་པོ་ཆེ་བླ་མ་དམ་པ་གུ་ཧྱའི་ཞབས་ལ་ཐིམ་སོང་བའི་
ཉམས་སྣང་བླ་ན་མེད་པ་བྱུང་གསུངས། གཞན་ཡང་། བདག་ཉིད་ཆེན་པོ་
ཐུན་ལ་བཞུགས་པའི་དུས་རེ་ཞིག་གི་ཚེའང་། སྤྲོས་བྲལ་གཤིས་ལུགས་ཇི་
བཞིན་པའི་ངང་དུ་འབྱམས་ཏེ་ཞག་གསུམ་ཙམ་ལ་ཐུན་མ་གྲོལ་ཞིང་། དེ་རྗེས་
ཐུན་གྲོལ་མ་ཐག་འཕར་གཡོ་མང་དུ་བྱུང་ཞེས་གྲོགས་སྡེ་སྣོད་འཛིན་པ་རྣམས་
ཀྱི་ཁ་ལ་རླུང་ལྟར་གྲགས། དེ་ནི་རྗེ་མི་ལས། རང་གི་ཉམས་རྟོགས་དང་གོ་
ཡུལ་ཇི་འདྲ་ཤར་བ་སྒྲ་བསྒྱུར་མར་བའི་སྙན་དུ་ཕུལ་བའི་ཚེ། ལུང་དང་རིགས་
པ་གཉིས་ཀ་ལ་དཔེ་དང་རྒྱུ་མཚན་དུ་མའི་སྒོ་ནས་བཙལ་བས་བདག་མ་རྙེད་པ་
དང་གང་ཟག་གི་བདག་མེད་རྟོགས། དེ་ལྟར་གང་ཟག་གི་བདག་མ་རྙེད་པ་
དང་སེམས་མཉམ་པར་འཇོག་དགོས་ཏེ། རྒྱུ་མཚན་དུ་མའི་སྒོ་ནས་བཞག་
པའི་ཚེ། རྣམ་རྟོག་རྒྱུན་ཆད་ནས་སེམས་རྟོག་མེད་དུ་ལྷན་ནེ་སོང་སྟེ། ལོ་
- 54 -



བསྙེན་རྫོགས་ཀྱི་སྡོམ་པ་བཞེས་ཤིང་རྗེ་གུ་བྱའི་དྲུང་ནས་དབང་ལུང་མན་ངག་མནོས་པའི་ཚུལ། །
དང་ཟླ་བ་ཞག་ལ་སོགས་པ་ཅི་ཙམ་སོང་ཡང་རང་གི་མི་ཤེས་པར་གཞན་གྱིས་
ཚོད་འཛིན་དགོས་པ་བྱུང་བ་ནི་ཞི་གནས་སྐྱེས་པ་ཡིན་གསུངས་པ་དང་ཚུལ་
མཚུངས་སམ་སྙམ། །
རིང་ལུགས་ཀྱི་དམ་པ་གོང་མ་རྣམས་ཀྱིས། དུས་ཞབས་སྙན་བརྒྱུད་
ལས། གཡོ་ཐོབ་གོམས་བརྟན་མཐར་ཕྱིན་ཏེ། ། ཏིང་འཛིན་ལམ་གྱི་སྐྱེ་ཚུལ་
ཡིན། ། གསུངས་པའི་སེམས་ལ་རྣམ་རྟོག་ཡེ་མི་སྐྱེ་བ། བཞག་ན་རང་ཤུགས་
ཀྱིས་ཁད་ཆགས་ཏེ་སྡོད། བཏང་ན་དམིགས་པ་ཀུན་ལ་འགྲོ་བ་ཞིག་འོངས་པ་
དེ་བརྟན་པའི་ཏིང་ངེ་འཛིན་གྱི་ཚད་དུ་གསུངས། དེས་ན་བཞག་སྡོད་ལ་
དབང་ཐོབ་པའི་ཏིང་ངེ་འཛིན་ནི་ཞི་གནས་དང་། ངོ་བོ་གསལ་སྟོང་དུ་ལྷག་
གེར་མཐོང་བ་ལ་ལྷག་མཐོང་དུ་ངོ་སྤྲོད་པ་ནི་དབེན་པ་གསུམ་ཉམས་སུ་བླངས་
པའི་མི་རྟོག་པའི་ཏིང་ངེ་འཛིན་སྐྱེ་བའི་རིམ་པའི་དབང་གིས་ཡིན་ནོ། ། དེ་
རྗེས་སོར་སྡུད་དང་བསམ་གཏན། སྲོག་རྩོལ་རྣམས་ཀྱང་ལྟོ་གོས་གཏམ་གསུམ་
ལ་གྱོང་བཏང་། སེམས་ལ་དཔའ་བསྐྱེད། དཀའ་བ་ཁྱད་དུ་བསད་ནས་
བསྒོམས་པས་རྒྱུད་དང་མཐུན་པའི་ཉམས་རྟོགས་ཀྱི་ཡོན་ཏན་སྐྱེས། ཁྱད་པར་
སྲོག་ཐུར་འདྲེས་པས་ལྟོ་བ་ལྡིར་བ་དང་། སྟོང་གཟུགས་ཀྱི་སྣང་བ་ལ་འཛིན་
མེད་དུ་བསྒོམ་པའི་རྣལ་འབྱོར་ལ་བརྟན་པ་ཆེས་ཆེར་རྒྱས་སོ། །
དེ་དག་གི་བར་སྐབས་ཤིག་ཏུ། རྗེ་རྡོ་རྗེ་འཆང་དཀོན་མཆོག་གསང་བ་
མཐའ་ཡས་ཀྱི་ཞལ་སྔ་ནས་ཀྱིས། བདག་ཉིད་ཆེན་པོ་དང་སློབ་ཚོགས་ཡོངས་
ལ། ཀུན་མཁྱེན་ཆོས་གྲགས་དཔལ་གྱི་རྟོན་བཞི་ལྡན་པ་རིགས་ལྡན་སྤྲུལ་བའི་
སྐུའི་རྣམ་ཐར་ཆེན་མོ་དང་། འཇམ་པའི་དབྱངས་ཐུབ་བསྟན་དགེ་ལེགས་རྒྱ་
མཚོའི་དུས་འཁོར་བསྐྱེད་རིམ་གྱི་རྣམ་བཤད་དང་། རྟ་མགྲིན་གཞུང་ཁྲིད་
- 55 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
ཆེན་མོ། བླ་མ་མཆོད་པ་བདེ་ལེགས་རབ་རྒྱས་ཀྱི་ཟིན་བྲིས། ཀོང་སྤྲུལ་ཐམས་
ཅད་མཁྱེན་པའི་དུས་འཁོར་ལྷ་དགུའི་ཁྲིད་སོགས་མཁས་པ་དགྱེས་པའི་བཤད་
ལུང་ཟབ་མོའི་ཆོས་ཆར་ཟད་པ་མེད་པར་ཕབ། འདི་སྐབས་ཕྱག་ན་པད་མོ་
ངུར་སྨྲིག་གར་དུ་ཟློས་པ་མ་ཎི་བླ་མ་པདྨ་སིདྡྷི་ཁོང་གིས་མཐུན་རྐྱེན་སྦྱར་ཏེ།
སྒྲུབ་གྲྭ་འགབ་མར་མགོན་པོ་གུར་གྱི་འདམ་སྐུ་སྤུས་ལེགས་ཤིག་བཞེངས་གྲུབ་པ་
ལ། རབ་གནས་བྱེད་དུའང་བླ་མ་དེ་ཉིད་ཕེབས་ཤིང་། གསུང་འཕྲོས་སུ།
བདག་རྔ་ལྗོངས་སུ་ཕེབས་བཞུད་གང་གི་སྐབས་སུའང་། དགོན་འདིར་ལན་
མང་བོ་འདུག་དགོས་བྱུང་བའི་རྟེན་འབྲེལ་གྱིས་བདག་གི་སྐྱེ་བ་རྗེས་མར་དགོན་
འདིར་སྐྱེ་ངེས་རེད་ཅེས་བདེན་གསུང་བསླུ་མེད་ཀྱི་རོལ་མོ་རྗེ་བླ་མ་ཀུན་དགའ་
རྒྱལ་མཚན་དང་བདག་ཉིད་ཆེན་པོ་སོགས་དཔོན་སློབ་ལྷན་རྒྱས་ཀྱིས་ཐོས་པ་
གྲགས།
ཡང་འདི་སྐབས་ཤིག་ཏུ། འཇིགས་བྱེད་ཀྱི་བསྙེན་པ་དུང་ཕྱུར་ལྗགས་
བཟླས་མཛད་པ་དང་། འཇིགས་བྱེད་བསྙེན་ཆེན་ལན་ལྔར་བཞུགས་པའི་
དཔལ་གཤིན་རྗེ་གཤེད་ཀྱི་རྣལ་འབྱོར་བ་རྩི་ནང་བླ་མ་མཚན་བཟང་གི་དྲུང་
ནས། འཇིགས་བྱེད་ཀྱི་ཆོས་སྐོར་སྣ་ཚོགས་དང་། གཅོད་དབང་ནམ་མཁའ་
སྒོ་འབྱེད། བྲུལ་ཚོ་དྲུག་པ། ཁྲོས་མ་ ལྷ་ དགུའི་དབང་། རྒྱལ་ ཐང་ལེའུ་
བརྒྱད་མའི་ལུང་སོགས་དཔལ་ཇོ་ནང་ལུགས་ཀྱི་གཅོད་ཀྱི་ཆོས་སྐོར་ཡོངས་
རྫོགས་ཀྱི་ཁྲིད་ལུང་ལེགས་པར་ཞུས་ཏེ་གསན། དེ་ནས་རིགས་དང་དཀྱིལ་
འཁོར་རྒྱ་མཚོའི་མངའ་བདག མཁས་དང་གྲུབ་པའི་དབང་ཕྱུག་རྡོ་རྗེ་འཆང་
སྐྱབས་རྗེ་གུ་ བྱའི་ཞལ་སྔ་ནས་ཀྱིས་གཅོད་དབང་ཟབ་མོ་སྩལ་བའི་ཡེ་ཤེས་
དབབ་པའི་སྐབས་སུ། བདག་ཉིད་ཆེན་པོ་ལ། རྒྱ་གར་གྲུབ་པའི་དབང་ཕྱུག་
- 56 -



བསྙེན་རྫོགས་ཀྱི་སྡོམ་པ་བཞེས་ཤིང་རྗེ་གུ་ཧུའི་དྲུང་ནས་དབང་ལུང་མན་ངག་མནོས་པའི་ཚུལ།
ཕ་དམ་པ་ལ་རང་འདྲའི་གྲུབ་ཆེན་དུ་མས་སྐོར་བ་དང་། དབུ་ཅན་གྱི་སྔགས་
གསེར་བྲིས་མ་མང་བོའི་གཟིགས་སྣང་བླ་ན་མེད་པ་ཤར་གསུངས། དཔའ་བོ་
དུར་ཁྲོད་བདག་པོའི་བེམ་གྱི་ལུང་གནང་བའང་གསན་བཞེས་མཛད།
དེ་ནས་ གྲོགས་ རྡོ་ རྗེ་ སྤུན་ རྣམས་ དང་ ལྷན་ དུ་ གཅོད་ མཚམས་ ལ་
བཞུགས། མཚམས་དེར་བཞུགས་ནས་ཉིན་ཞིག་གི་གྲོས་ཐུན་གྱི་སྐབས་སུ།
གློ་བུར་གང་བྱུང༌ ཆ་ མེད་ དུ་ དགེ་སློང་ གི་ གཟུགས་ ཅན་ ཞིག་ སླེབས་ནས།
བདག་ཉིད་ཆེན་པོ་ལ་མཛུབ་སྟོན་བྱས་ཏེ། གྲོགས་རིག་པ་འཛིན་པ་རྣམས་ལ་
གོང་གི་གྲལ་མགོའི་བླ་རྒན་དེ་སུ་རེད་ཅེས་ཟེར་ནས་ཕྱིར་སོང་ངོ། ། དེའི་
སྐབས་སྒྲུབ་ཁང་གི་སྒོ་ནི་ལྕག་ཡོད་ཅིང་དེ་འདྲ་ཞིག་འོང་དོན་མེད་པས་དེ་ནི་ཅི་
ཡིན་ཆ་མ་འཚལ་གསུངས། ཡང་ནུབ་གཅིག་ཁོང་གི་རྨི་ལམ་དུ། དལ་འབབ་
ཆུ་བོ་ཆེན་པོ་ཞིག་གི་ནང་དུ་ཁོང་ཉིད་བརྒལ་བ་ན། ལུས་ནས་རྣག་ཁྲག་ཟགས་
ནས་ཆུ་བོ་དེའི་ཁ་དོག་ཀྱང་དམར་བོ་བྱས། དེ་ཚེ་རང་ལུས་ཟད་འགྲོ་བའི་སྣང་
བ་ཤར་བས་སྐྲག་སྟེ་བླ་མ་ལ་གསོལ་བ་དྲག་ཏུ་བཏབ་པས། དེ་མ་ཐག་མདུན་
གྱི་ནམ་མཁར་བླ་མ་རིན་པོ་ཆེ་དགྱེས་བཞིན་བྱོན་ཏེ། ཞལ་ནས། སྡིག་སྒྲིབ་
དག་པའི་རྟགས་ཡིན་པས་སྐྲག་མི་དགོས་ཞེས་གསུང་གིས་དབུག་དབྱུང་བ་རྨིས།
དེ་འདྲ་ནི་གཞུང་ཚད་ལྡན་ལས་སྡིག་སྒྲིབ་དག་པའི་རྟགས་སུ་བཤད་པ་དང་
ཆེས་མཐུན། ཡང་ཞལ་ནས། གཅོད་མཚམས་ཀྱི་སྐབས་སུ། མཁའ་འགྲོ་མ་
འགའ་རེས་གྲི་ཡིས་ཁོ་བོའི་ལུས་གཤག་པའི་སྣང་བ་ཤར་ཡང་འཇིགས་པ་ནི་
ཅུང་ཟད་ཀྱང་མེད་པར་གསུངས་སོ། །
དགུང་གྲངས་ཉེར་ལྔ་བ་རབ་ རྒྱལ་ ས་གླང༌( ༡༩༩༩) ལོ་གསར་གྱི་
དགའ་སྟོན་གྱི་སྤྲོས་པ་སྒྲུབ་གྲྭ་གོང་འོག་གི་གྲྭ་མང་ལྷན་རྒྱས་ཀྱིས་བྱེད་སྐབས།
- 57 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཁོང་གིས་ལོ་དྲུག་ལ་རྒྱུན་མནབ་མཛད་པའི་སྟོད་ཚེ་དང་ཤམ་ཐབས་སྐུད་པ་
མང་བོས་བཙེམས་པ་ཞིག་ཡོད་པ་དེ་ཉིད། བློ་གོ་ཡར་འཕེལ་ཟེར་བས་གྱོན་
ནས་བཞད་གད་ཀྱི་ཉམས་ཀྱིས་ཁ་ཤགས་ཀྱི་སྤྲོས་པ་རྒྱ་ཆེར་བྱས་པས་གྲྭ་མང་
ཡོངས་རྫོགས་བཞད་པའི་ལྡིར་སྒྲ་ཆེམ་ཆེམ་གཡོ་བ་བྱུང་། ཁོང་ལ། དེ་ལྟ་
བུའི་ན་བཟའ་ངན་ངོན་ཙམ་མ་གཏོགས། དེ་ལས་གཞན་པའི་ཆས་གོས་
བཟང་པོ་གཏན་མེད་པར་གསུངས། །
དེ་རྗེས་རིགས་དང་དཀྱིལ་འཁོར་རྒྱ་མཚོའི་མངའ་བདག་རྗེ་བླ་མ་རིན་
པོ་ཆེ་གུ་ཧྱའི་ཞལ་སྔ་ནས་ཀྱིས། ཕྱོགས་རྒྱལ་གླིང་གི་དུས་འཁོར་གཞལ་ཡས་
ཁང་ནས་དཔལ་དུས་ཀྱི་འཁོར་ལོའི་དབང་ཆེན་སློབ་མ་རྗེས་འཛིན། སྟ་གོན།
བྱིས་པ་འཇུག་པའི་དབང་བདུན་མཐའ་རྟེན་དང་བཅས་པ། མཆོག་དབང་།
མཆོག་དབང་གོང་མ་རྡོ་རྗེ་སློབ་དཔོན་བདག་པོའི་དབང་། རྡོ་རྗེ་སློབ་དཔོན་
བདག་པོ་ཆེན་པོའི་དབང་དང་བཅས་འདུས་པ་སྟོང་ཕྲག་ལྷག་ལ་ཐུགས་བརྩེ་
བའི་སྒོ་ནས་སྩལ་བ་གསན་བཞེས་གནང་ཞིང་། དེའི་སྐབས་བདག་ཉིད་ཆེན་
པོ་ལ། ལུས་ལ་ལྭ་བ་དཀར་བོ་གྱོན་ཞིང་ཕྱག་ཏུ་བུམ་པ་ཐོགས་པ་ཞིག་གློ་བུར་
གང་བྱུང་ཆ་མེད་དུ་སླེབས་ནས། དེ་ཡིས་བུམ་ཆུ་རྡོ་རྗེ་སློབ་མ་ཡོད་དོ་ཅོག་གི་
དབུ་ལ་བླུགས་པས་བུམ་ཆུ་ཟད་དུ་མེད་པའི་ཉམས་སྣང་ཤར་གསུངས། དེ་ནི་
གཙང་བ་ངག་དབང་ཆོས་འཕགས་རྒྱ་མཚོས་དཔལ་དུས་ཀྱི་འཁོར་ལོའི་བློས་
བསླངས་བསམ་འགྲུབ་ནོར་བུའི་གླིང་དུ་བཞེངས་པའི་ཚེ། རིགས་ལྡན་གྱི་སྤྲུལ་
བ་མི་དཀར་བོ་ལ་ཐོད་ཅན་ཞིག་བྱུང་ནས་ཁོང་ལ་བློས་བསླངས་བཞེངས་ཚུལ་
སོགས་གདམས་པ་གསུངས་པ་བཞིན། བདག་ཉིད་ཆེན་པོའི་གཟིགས་སྣང་གི་
ལྭ་བ་དཀར་བོ་གྱོན་པ་དེའང་རིགས་ལྡན་ཀྱི་སྤྲུལ་བ་ཞིག་ཡིན་པ་ཐེ་མི་ཚོམ།
- 58 -



བསྙེན་རྫོགས་ཀྱི་སྡོམ་པ་བཞེས་ཤིང་རྗེ་གུ་ཧུའི་དྲུང་ནས་དབང་ལུང་མན་ངག་མནོས་པའི་ཚུལ།
དེ་ལྟར་ན་རིགས་ལྡན་གྱི་སྤྲུལ་བ་དེས་རྡོ་རྗེ་སློབ་མ་དེ་དག་ལ་བྱིན་གྱིས་རླབས་པ་
ཡིན་ཞིང་། དེ་ནི་བླ་སློབ་གཉིས་ཀྱི་རྣམ་པར་ཐར་བ་ངོ་མཚར་ཅན་ཞིག་ཡིན་
སྙམ། གཞན་ཡང་། དབང་དེ་དག་གི་ཡེ་ཤེས་དབབ་པའི་སྐབས་སུའང་།
ཧཀྵ་དང་དབྱངས་གསལ་བྱེད་སོགས་ཡི་གེའི་རྣམ་པ་དང་གླེགས་བམ་གྱི་རྣམ་པ་
ཆར་ལྟར་བབས་ནས་རྡོ་རྗེ་སློབ་མ་རྣམས་ལ་སིབ་སིབ་ཐིམ་པའི་ཉམས་སྣང་
དངོས་སུ་ཤར་ཞིང་འཕར་གཡོའང་མང་དུ་བྱུང་། དེ་ནས། ཐམས་ཅད་རིག་
པའི་དབང་དང་། དུས་འཁོར་ལྷ་དགུའི་དབང་། ཐུབ་བསྟན་དགེ་ལེགས་རྒྱ་
མཚོའི་རུས་ཆོག་སོགས་ཀྱི་དབང་ལུང་མནོས། དེ་དག་གི་སྐབས་སུ་ལམ་གྱི་རྩ་
བ་གཞུང་ལུགས་ཟབ་མོའི་དགོངས་གནད་རྣམས་དམར་ཁྲིད་དུ་མཛད་པས་
སྐལ་བ་དང་ལྡན་པའི་གང་ཟག་ཁྱད་པར་ཅན་རྣམས་ཀྱི་རྒྱུད་ལ་ཐར་བའི་བག་
ཆགས་ཐེབས་ངེས་སུ་མཛད་དོ། །
དེ་དག་གི་སྔ་ཕྱི་ཅི་རིགས་སུ། སྦྱོར་བ་ཡན་ལག་དྲུག་ལས་འཛིན་པ།
རྗེས་དྲན། ཏིང་ངེ་འཛིན་རྣམས་དང་། དེ་དག་གི་སྤོག་ཆོག་སོགས་གཞུང་
ནས་བཤད་པ་ལྟར་བརྩོན་པ་ཆུ་བོའི་རྒྱུན་བཞིན་བསྟེན་ཏེ་ཉམས་སུ་བླངས་པས།
ཉམས་དང་རྟོགས་པའི་མཚར་སྡུག་གི་མེ་ཏོག་སྔོན་མེད་པའི་ངོ་མཚར་བ་མང་
དུ་བཞད་པ་སྣང་ཡང་ཐམས་ཅད་བྲི་བ་ག་ལ་ལང་། ཁོང་གིས། འདུལ་བ་ཀཱ་
རི་ཀ་ནས་དཔལ་དུས་ཀྱི་འཁོར་ལོའི་བར་གྱི་སྦྱང་བར་བྱ་བའི་གནས་ཡོད་དོ་
ཅོག་གི་དོན་ལ་ཐོས་བསམ་བསྒོམ་གསུམ་ཡ་མ་བྲལ་བའི་སྒོ་ནས་འདི་མ་སྦྱངས་
དང་འདི་ཉམས་སུ་མ་བླངས་བྱ་བ་གཅིག་ཀྱང་མེད་པས། ཁམས་གསུམ་ཆོས་
ཀྱི་རྒྱལ་པོ་ཀུན་མཁྱེན་དོལ་པོ་བ་ཤེས་རབ་རྒྱལ་མཚན་དཔལ་བཟང་པོའི་རྣམ་
པར་ཐར་བ་བདག་གིར་བཞེས་པ་ནི་མངོན་སུམ་ཚད་གྲུབ་ཡིན་པས་བསྙོན་མི་
- 59 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ནུས་སོ། །
ལོ་འདིའི་སྟོན་ཁར། དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་
ཡན་ལག་དྲུག་ལོ་གསུམ་གྱི་ས་བཅད་དུ་བྱས་པ་ཉམས་སུ་བླངས་པའི་མཇུག་
རྫོགས་ཏེ། ཚོགས་ཀྱི་དགའ་སྟོན་ཡང་རྒྱ་ཆེར་བྱས་སོ། །
དེ་ནས་དཔལ་འཁོར་ལོ་སྡོམ་པའི་བསྙེན་མཚམས་ལ་བཞུགས་ཏེ་ལྗགས་
བསྙེན་ངོས་གཙང་མཛད་པས། དེ་སྐབས་ཐུན་མོང་དང་ཐུན་མོང་མ་ཡིན་
པའི་ཉམས་དང་དག་པའི་གཟིགས་སྣང་མང་བོ་བྱུང་ཡོད་ཚོད་དུ་འདུག་ནའང།
ཇི་སྐད་དུ། བདག་གི་ཡོན་ཏན་སྦ་བྱ་ཞིང་། ། གཞན་གྱི་ཡོན་ཏན་བསྒྲགས་པར་
བྱ། ། ཞེས་པ་ལྟར། བཀའ་གདམས་གོང་མའི་རྣམ་ཐར་བཞིན་ཁོང་ཉིད་ཀྱིས་
ཡོན་ཏན་སྦས་པའི་ཚུལ་མཛད་པས་ཇི་བཞིན་བྲི་བ་རྔོ་མ་ཐོགས་སོ། །
དེ་རྗེས་ཐུབ་བསྟན་དགེ་ལེགས་རྒྱ་མཚོའི་སྐུ་དབོན་ལུང་རིགས་སྨྲ་བའི་
དབང་ཕྱུག་བཤེས་གཉེན་ཆེན་པོ་དབོན་པོ་ཕུན་ཚོགས་ཀྱི་ཞལ་སྔ་ནས་ཀྱི་དྲུང་
དུ། ཚད་མ་མདོ་དང་སྡེ་བདུན་གྱི་རིགས་ལམ་ཕྲ་ཞིང་ཞིབ་པ་རྣམས་ཕྱོགས་
གཅིག་ཏུ་བསྡུས་ཏེ་ཁོལ་བུར་ཕྱུང་བ་སྔོན་མེད་པའི་ལེགས་བཤད་ཆེན་པོ་བསྡུས་
གྲྭའི་སྤྱི་དོན་རིན་ཆེན་སྒྲོན་མེ་ལ་གསན་སྦྱངས་རྡོ་རུས་ཐུག་པ་ཡུན་རིང་མཛད།
གཞན་ཡང་། ངག་དབང་ཚོགས་གཉིས་རྒྱ་མཚོའི་རྟ་མགྲིན་གྱི་བསྙེན་དམིགས་
སོགས་ཀྱི་ཁྲིད་ལུང་རྒྱས་པར་གནང་བའང་གསན་བཞེས་མཛད། དེའི་སྐབས་
ཁོང་གིས། བཤེས་གཉེན་དམ་པ་དབོན་ཕུན་ཚོགས་ལ། ཕུར་བའི་གཞུང་
ཁྲིད་ཀྱི་རྣམ་བཤད་ཅིག་བྲི་དགོས་པ་ཞུས་པར། ད་སྐབས་བལྟ་དཔེ་སོགས་མི་
ལྡན་པ་མ་ཟད་ལུས་ཁམས་ཀྱང་སྙོམས་པོར་མི་འདུག་པས། རྗེས་ནས་སྟབས་
འགྲིག་ཚེ་ཁྱེད་ཀྱི་ཐུགས་བཞེད་བསྐང་ངེས་ཡིན་གསུངས་སོ། །
- 60 –



བསྙེན་རྫོགས་ཀྱི་སྡོམ་པ་བཞེས་ཤིང་རྗེ་གུ་རྒྱའི་དྲུང་ནས་དབང་ལུང་མན་ངག་མནོས་པའི་ཚུལ།
སྨྲས་པ།
སྔོན་དུས་འཇམ་མགོན་ཆོས་དཔལ་བཟང་པོ་ཡིས། །
ཐུགས་བསྐྱེད་དྲོད་གཤེར་རླན་གྱིས་ཡུན་རིང་དུ། །
བསྐྱངས་པའི་སྒྲུབ་གྲྭ་པད་མོའི་ལྡིང་ཁང་དུ། །
ཞུགས་ཚེ་བཀྲ་ཤིས་སྒོ་འཕར་དང་པོར་ཕྱེ། །
དུས་ཀྱི་འཁོར་ལོའི་རིམ་གཉིས་ལམ་བཟང་སྲོལ། །
ངོ་མཚར་མཐོང་ནས་སྒོམ་སྒྲུབ་ཟབ་མོ་ལ། །
ལྟོ་སྐྱ་གོས་ཧྲུལ་འཚོ་བ་ངན་ངོན་གྱིས། །
གཅིག་ཏུ་བརྩོན་པ་མགོན་པོ་ཁྱོད་ཀྱི་གཤིས། །
རྨད་བྱུང་བྱིན་རླབས་དྲོད་ཁོལ་མ་ཡལ་བའི། །
དབང་ལུང་མན་ངག་བདུད་རྩིའི་རྒྱུན་བཟང་པོ། །
ཁྱོད་ཐུགས་གསེར་གྱི་བུམ་པར་ཡོངས་བསྡུས་པས། །
རིགས་ལྡན་བླ་མའི་ངོ་བོར་མགོན་ཁྱོད་བཞེངས། །
ངག་རིག་ཁུ་བྱུག་བཞད་པའི་རོལ་མོ་དང་། །
ཐལ་སྐད་གཡུ་འབྲུག་ལྡིར་བའི་ང་རོ་གཉིས། །
ཕན་ཚུན་འགྲན་བཞིན་སྔོན་མེད་དབྱངས་སྙན་གྱིས། །
སྐལ་བཟང་དགའ་བདེས་མྱོས་པའི་མཐའ་མ་རིག །
ཅེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་དཔོན་ཆེན་པོ་
༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་མདོ་ཙམ་བརྗོད་པ་སྐལ་
བཟང་དད་པའི་འཇུག་ངོགས་ལས། བསྙེན་རྫོགས་ཀྱི་སྡོམ་པ་བཞེས་ཤིང༌། སྒྲུབ་གྲྭ་
འགབ་མར་སླར་ཡང་སྦྱོར་བ་ཡན་ལག་དྲུག་ཉམས་སུ་བླངས་ཏེ་རྗེ་བཙུན་བླ་མའི་དྲུང་ནས་
དབང་ལུང་མན་ངག་རྒྱ་ཆེར་མནོས་པའི་སྐབས་ཏེ་བཞི་བའོ།། །། །
- 61 -



ལྔ་པ། དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་གི་
ལྷ་འབངས་སུ་གཏོགས་པའི་ཡུལ་གྲུ་རྣམས་ཀྱི་གཙོས་
རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
ཆིལ་ཆིལ་འོ་མཚོའི་ངོགས་ན་པད་མ་དཀར་བོ་བཞད་པའི་རྩེར། །
མཛེས་མཛེས་ལང་ཚོའི་གཟི་འབར་ཚངས་སྲས་ལྷ་མོ་ཙོག་གེར་བཞུགས། །
སྙན་སྙན་མདོ་རྒྱུད་དགོངས་དོན་རྒྱུད་མང་གདངས་སུ་འགུགས་མཁས་མ། །
ཡང་ཡང་བདག་ལ་ཟླ་མེད་མཁྱེན་པའི་སྤོབས་པ་སྩོལ་ཅིག་ཀྱེ། །
གསུམ་པ་ནི། དགུང་གྲངས་ཉེར་དྲུག་བཞེས་པ་རབ་རྒྱལ་ལྕགས་སྟག་
( ༡ེ༥༠)ལོ་གསར་བཞད་ཀྱི་དགའ་སྟོན་ལ་དགྱེས་རོལ་མཛད། ལོ་འདིའི་
དཔྱིད་ཀར་ཕྱོགས་རྒྱལ་གླིང་གི་འགྲིག་ལྟར། བདག་ཉིད་ཆེན་པོའང་ཀ་ཉག་
ཆོས་འཛིན་ཚང་ལ་ཨ་མཆོད་དུ་ཕེབས། དེར་ཁོང་གིས། རྟོན་བཞི་ལྡན་པ་
རིགས་ལྡན་སྤྲུལ་བའི་སྐུ་ཆེན་པོ་དོལ་པོ་བ་ཤེས་རབ་རྒྱལ་མཚན་དཔལ་བཟང་
པོའི་བླ་མའི་རྣལ་འབྱོར་དང་འབྲེལ་ཏེ་པྲ་བསྒྲུབས་པས། ཐོག་མར་རྗེ་གསང་
བ་མཐའ་ཡས་ཀྱི་སྐུ་འགྱུར་མེད་ཚེ་མཐའ་ཡས་པའི་ངོ་བོར་བཞུགས་ཕྱིར་དྲ་
དང་པོ་བླ་མ་ལ་ཕབས་པས། དངུལ་དཀར་གྱི་མེ་ལོང་དྭངས་པའི་ངོས་སུ།
རྗེ་བླ་མ་རིན་པོ་ཆེའི་དབུ་ཞྭ་སྣེ་རིང་ཞིག་མནབས་ཤིང་ཕྱག་ ཏུ་དབང་ཙཀ་
བཟུང་བཞིན་དགྱེས་པའི་ཉམས་དང་ལྡན་པ་ཞིག་ཡོད་པ་དེ། ལྟ་རྡོ་ཟེར་བའི་
པྲ་མིག་དང་ལྡན་པའི་རྒན་པོ་ཞིག་ཡོད་པ་དེས་གསལ་བོ་མཐོང་། དེའི་ཉིན་རྗེ་
བླ་མ་གུ་ཧྱའི་ཞབས་ཀྱིས། དཔལ་ཕྱོགས་རྒྱལ་གླིང་དུ་ཆུ་ཁ་བླ་མ་ངག་དབང་
- 62 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
ལྷུན་འགྲུབ་ཞབས་སྐུ་གཤེགས་པས། དེ་ལ་དབང་གནང་བའི་དུས་ཐོག་དང་
ཁེལ།
ཁོང་ཉིད་ཀ་ཉག་ཏུ་བཞུགས་སྐབས། ཡུལ་ཚོ་དེ་ལ་བུ་དཀོན་པས་བསེ་
ཚེ་དབང་ནོར་བུ་དང་། འཇིགས་མེད། ཆོས་འཛིན་སོགས་གྲྭ་སློབ་ཁ་ཤས་ལ།
ཡུལ་དེའི་སྐྱེས་ལྷ་སྔོ་དུང་ལ་བསང་མཆོད་རྒྱས་པ་བྱེད་དུ་བཅུག་སྟེ། ཞལ་ནས།
འཇིགས་མེད་ལ་བུ་བཅུ་གསུམ་ཡོད་ན་ཆོག་གམ་ཞེས་རྟེན་འབྲེལ་ སྒྲིག་ཚེ།
དེས་བུ་བཅུ་གསུམ་མ་ཡོད་ཀྱང་འགའ་རེ་ཡོད་ན་ཆོག་ཟེར་བས། ཕྱིས་སུ་བུ་
བཅུ་གསུམ་མ་ཡོད་པར་འགའ་རེ་ཡོད་པ་གྲགས། དེ་ནི་ཁོང་གི་བདེན་ཚིག་
འགྲུབ་པའི་དན་རྟགས་སུ་གསལ་ཏེ། དཔལ་དུས་ཀྱི་འཁོར་ལོའི་རྒྱུད་ལས།
སོ་སོར་སྡུད་པས་རྣལ་འབྱོར་བ་ནི་ཡུལ་དང་རྣམ་པར་བྲལ་བ་སྔགས་རྣམས་
ཀུན་གྱིས་བྱིན་གྱིས་རློབས། ། ཞེས་འཇུག་ཤེས་ལྔའི་ཡུལ་དང་ཡུལ་ཅན་གྱི་
འབྲེལ་བ་སྟེ་ཡུལ་ལ་བསྐྱོད་པའི་རླུང་འགགས་པའི་སྟོབས་ཀྱིས། གྲོང་ཁྱེར་
མེས་ཚིག་པ་ཞི་བར་གྱུར་ཅིག་ཅེས་བརྗོད་པས། ཞི་བར་འགྱུར་བར་གསུངས་
པ་དང་ཚུལ་མཚུངས་པའི་ཕྱིར། གོང་གི་ཁོང་གིས་གང་གསུང་བ་ལ། དེ་མ་
ཐག་འཇིགས་མེད་ཀྱིས་ལགས་སོ་ཞུས་ན་གསུང་ལྟར་བུ་བཅུ་གསུམ་ཡོད་ངེས་ལ།
དེས་དེ་ཙམ་མ་ཡོད་ཀྱང་འགའ་རེ་ཡོད་ན་ཆོག་ཞུས་པས་རྟེན་འབྲེལ་ཅུང་ཟད་
མ་འགྲིག་
དགུན་ཁར། བདག་ཉིད་ཆེན་པོ་དཔལ་ཐུབ་བསྟན་ཕྱོགས་ལས་རྣམ་
རྒྱལ་གླིང་གི་གཞུང་བླ་བསྐོ་བཞག་མཛད་པས། དེ་སྐབས་ཁོང་གིས། བདག་
ལ་དཔལ་རྡོ་རྗེ་འཇིགས་བྱེད་ཀྱི་བསྙེན་པ་ཚད་དང་ལྡན་པ་སྔོན་དུ་སོང་བ་མེད་
ཕྱིར། གཞུང་གནས་བླ་མའི་ཁུར་ལེན་པ་ཆེས་ཤིན་ཏུ་མི་འོས་ཚུལ་གསུངས་ཏེ།
- 63 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
དགོན་གཞུང་གི་འཚོགས་འདུ་ཆེན་མོར་དགོངས་པ་ཞུས་ཀྱང་དགོངས་པ་མ་
གནང་བས། གསང་སྟབས་ཀྱིས་ཞལ་ངོ་ཨ་ཁུ་ལུང་རིགས་ཀྱི་གྲྭ་ཤག་གི་སྒོ་ལ་ལྷ་
དར་དཀར་བོ་དྲི་མ་མེད་པ་ཞིག་བཏགས་ནས། རྔ་སྟོད་རྩི་ནང་མི་འགྱུར་བདེ་
ཆེན་གླིང་དུ་ཕྱགས་ཕེབས། དེར་རྣལ་འབྱོར་གྱི་དབང་ཕྱུག་བླ་མ་དམ་པ་ཀུན་
དགའ་མཚན་བཟང་ཞབས་ལ་མཇལ་ཞིང་རྒྱུ་མཚན་དེ་དག་ཞུས་པར། ཁོང་
གིས། རྟེན་འབྲེལ་ཆེས་ཤིན་ཏུ་ལེགས་པས་འཚོགས་འདུའི་བཀའ་ལྟར་གཞུང་
གནས་བླ་མ་ཁུར་དགོས་ཚུལ་དང་འབྲེལ་ཏེ། ཡིད་ལ་ཕན་པའི་བསླབ་བྱ་དང་
ཕན་ཚུན་ཐུགས་ནང་གཤིན་པོའི་ངང་ཚུལ་གྱིས་བརྩེ་གཟིགས་ཚད་མེད་པའི་
བཀའ་དྲིན་བསྐྱངས། དེ་ནས་ཀྱང་གདན་སར་མ་ཕེབས་པར། མ་ དང་
མཁའ་འགྲོའི་ལུང་གིས་བསྔགས་པའི་གནས་མཆོག དཔལ་ཚེས་ཁ་བསམ་
འགྲུབ་གླིང་ངེས་དོན་དགའ་བའི་ཚལ་གྱི་ཆོས་གྲྭ་ཆེན་མོར་ཕེབས་ཏེ། གཡེང་
བའི་སྤྲོས་པ་རྒྱང་དུ་བསྲིངས་ནས་ནང་ཐུགས་དམ་གྱི་རིམ་པ་ལ་བརྩོན་བཞིན་
བཞུགས། དེར་སྐབས་ཤིག་གི་ཚེ། ཁོང་གི་སྐྱེ་བ་གོང་མའི་གྲྭ་ཁང་གི་གྱང་
རིས་སོགས་ཀྱི་རྣམ་པའང་དེ་དུས་ཡིད་ལ་ཝལ་ཝལ་ཤར་གསུངས། །
དེ་ནས། གདན་སའི་ཞལ་ངོ་ལུང་རིགས་སོགས་ཀྱིས་རང་གི་རྩ་བའི་
གདན་སར་ཕེབས་དགོས་ཚུལ་གྱི་འཚོགས་ཞུས་མང་དུ་བྱས་རྐྱེན། ཀློག་གི་
སློབ་དཔོན་དམ་པ་བློ་བཟང་འཕྲིན་ལས་ཀྱིས། ཁོང་ལ་རང་དགོན་དུ་མྱུར་དུ་
ཕེབས་དགོས་པའི་བཀའ་ནན་ཕབས་པས་རྩ་བའི་གདན་ས་དཔལ་ཐུབ་བསྟན་
ཕྱོགས་རྒྱལ་གླིང་གི་ཆོས་གྲྭ་རུ་སླར་ཡང་ཞུགས་སོ། །
དགུང་ལོ་ཉེར་བདུན་ལ་ཕེབས་པ་རབ་རྒྱལ་ལྕགས་ཡོས་( ༡༩༥༡)
ལོའི་གནམ་ལོ་གསར་དུ་བཞད་པའི་དུས་སྟོན་སྔར་འཁྱུད་ལྟར་དང་། ཆོ་
- 64 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ། །
འཕྲུལ་སྨོན་ལམ་ཆེན་མོའི་གསུང་ཆོས་སོགས་ལ་ཆག་མེད་དུ་ཕེབས་ནས་ལེགས་
བཤད་བདུད་རྩིའི་དགའ་སྟོན་ཐོབ། ལོ་སྔ་མར་གཞུང་བླ་མ་ཁུར་བའི་རྐྱེན་
གྱིས། འདིའི་ལོར་ཁོང་ཉིད་ཆོས་རྗེ་མའི་ནང་དུ་གསོལ་ཁ་བར་ཕེབས་དགོས་
བྱུང་། དེའི་མཚན་མོར། རྒྱ་ཡི་གཟུགས་ཅན་ཞིག་གློ་བུར་དུ་ཡོང་ནས་དགྱེས་
པའི་ཉམས་ཀྱིས་ཟན་གྱི་གཏོར་མ་གསུམ་མཎྜལ་ གྱི་ས་གཞི་ལྟ་བུའི་སྟེང་དུ་
བཞག་ནས་སྟེར་བའི་རྨི་ཉམས་བྱུང༌། དེ་ནི་རྒྱལ་པོ་སྐུ་ལྔས་བྱང་ཆུབ་སྒྲུབ་པ་
ལ་མ་ཡིས་བུ་བཞིན་དུ་སྐྱོང་བའི་རྣམ་དཀར་གྱི་མཚན་མར་མངོན། །
དེ་ནས་ཆོས་རྗེ་མ་ཞེས་པའི་ཡུལ་ཚོ་ཆེན་པོ་དེར་ཕེབས་ནས་བསེ་སྒར་
བའི་གསོལ་ཁ་བ་བྱས་ཏེ་བཞུགས་ཤིང་། གཙོ་བོར་རྒྱུད་སྡེ་གཞན་དང་བཤད་
སྲོལ་མི་འདྲ་བ་རྒྱུད་ཐམས་ཅད་ཀྱི་རྒྱལ་བོ་དཔལ་དུས་ཀྱི་འཁོར་ལོའི་རྫོགས་
རིམ་རྣལ་འབྱོར་སྦྱོར་བ་ཡན་ལག་དྲུག་གི་རིམ་པ་ལ་བརྩོན་པ་ནན་ཏན་ཆེན་པོ་
བྱས། ཞར་ལ། ཡུལ་དེ་གའི་སྦྱིན་བདག་རྣམས་ཀྱི་ཁམས་དབང་དང་མཐུན་
པར་སྡིག་སྤོངས་དགེ་སྒྲུབ་ལ་བསྐུལ་མ་རྒྱ་ཆེར་མཛད་པ་དང་། གཞན་བླ་ཚབ་
མེད་ཚེ། དེའི་ཚབ་བྱས་ནས་རང་རང་གི་འདོད་པ་ལྟར་རིམ་གྲོ་ཅི་དགོས་
བསྒྲུབས། །
ཉིན་ཞིག བསེ་བླ་མ་དགེ་དར་གྱི་བཀའ་བཞིན་བདག་ཉིད་ཆེན་པོ་
དང༌། བསྟན་དར། བསྟན་འཛིན་སོགས་གྲོགས་སྡེ་སྣོད་འཛིན་པ་འགའ་
ཞིག་དང་ལྷན་དུ། དཔལ་སྤུངས་གཞི་བདག་དང་། བོ་ཏི་སོགས་ལ་བསང་
མཆོད་རྒྱས་པ་གནང་བར་ཕེབས་པས། ཡུལ་དེའི་གཉུག་མར་གནས་པའི་ལྷ་
རྣམས་དགྱེས་པའི་འབྲས་རྟགས་སུ། མཁའ་དབྱིངས་དྭངས་པའི་ངོས་ལ་ཁ་
དོག་སྣ་ལྔའི་འཇའ་སྤྲིན་སྣ་ཚོགས་བཀྲ་ཞིང་ཡ་མཚན་པའི་རྟགས་མཚན་མང་དུ་
-
65
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཤར་གསུངས། ཡུལ་དེར་བདག་ཉིད་ཆེན་པོ་བཞུགས་པའི་སྐབས་སུ། ཞི་
རྒྱས་དབང་དྲག་གི་ལས་གང་སྒྲུབ་པ་ལ་མཐུ་ནུས་འབུར་དུ་ཐོན་པ་ཞིག་བྱུང་
བས། རྭ་ཆེན་རྡོ་རྗེ་འཛིན་པ་ལྟ་བུར་གྱུར་ཏེ། ཞི་དྲག་གི་ལས་གང་ལའང་
ཆེད་དུ་སྒྲུབ་པའི་རྫིག་ཉམས་ཀྱིས་ངོམ་ཆོས་ལྟ་བུ་མེད་ཀྱང་། ཡོན་ཏན་སྦས་
པའི་ཚུལ་གྱིས་མངོན་ཆུང་བའི་སྒོ་ནས། ཐུགས་དམིགས་མཛད་པ་ཙམ་གྱིས་
ལས་གང་ཡིན་ཡང་འགྲུབ་པར་སྣང་བས་མངོན་ཤེས་དང་གྲུབ་རྟགས་ཟུང་དུ་
འབྲེལ་བའི་རྣམ་ཐར་ཡ་མཚན་པ་ཞིག་ཡིན། ཡུལ་དེ་གའི་རྟ་ཕྱུགས་སོགས་
རྐུན་པོས་འཁྱེར་བའི་ལྟས་སུ། རྔ་སྒྲ་གློ་བུར་དུ་ལྐུག་འགྲོ་བ་སོགས་ཆོས་སྐྱོང་གི་
མཐུ་ནུས་ཀྱང་མི་ཞན་པར་རང་གཞན་ཀུན་གྱིས་ཡིད་ཆེས་བྱེད་འོས་པའི་རྟགས་
མཚན་འགོག་མེད་དུ་ཤར་བ་ཡོད་དེ། བདེ་གཤེགས་རྒྱལ་བ་རིགས་ལྔའི་ངོ་བོ་
རྒྱལ་བོ་སྐུ་ལྔ་ཐོན་ན་ཆང་དྲི་བྲོ་བ་དང་། འཇིགས་རུང་ཆེན་པོ་གཟའ་མཆོག་
ར་ཧུ་ལ་ཐོན་ན་རྭ་གཞོབ་ཀྱི་དྲི་བྲོ་བ་སོགས་ཀྱི་རྟགས་མངོན་པ་ཀུན་ལ་རླུང་ལྟར་
གྲགས། །
ཐེངས་ཤིག འབྲོག་ཁྱིམ་ སྐར་ དགའ་ ཚང་ཟེར་བའི་ངོར་ ཕུར་ བ་
འདོན་དུ་ཕེབས་པའི་མཚན་མོར། བུད་མེད་སྐྲ་རིང་བོ་ཅན་ཞིག་གིས་འཚེ་ངོ་
ཤར་བ་ན། དཔལ་ཆེན་རྡོ་རྗེ་གཞོན་ནུའི་ང་རྒྱལ་གྱིས་ཚར་བཅད་དེ་རིང་དུ་
བསྐྲད་ནས་ཐུགས་སྨོན་རྣམ་དག་གནང་། ཕྱི་ཉིན་ཁམས་དར་ཟེར་བའི་མ་
རྒན་ནད་དྲག་པོས་ཟིན་ཏེ། བདག་ཉིད་ཆེན་པོ་གདན་དྲངས་དུ་སླེབས་པ་
བཞིན་ཁྱིམ་གཞི་དེར་བྱོན་ཏེ། གཞན་དོན་ཁུར་ཁྱེར་གྱི་སྙིང་རྗེ་ཆེན་པོའི་རྩིས་
ཟིན་པའི་སྒོ་ནས་ཟབ་མོ་གཅོད་ཀྱིས་བཀའ་བསྒོ་མཛད་པའི་གཅོད་ཀྱི་བླ་རྣམ་
ནང་དུ་སླེབས་མཚམས་སུ། མགོ་ལྷ་ཟེར་བས། བདག་ཉིད་ཆེན་པོ་ལ་གཙང་
- 66 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
བླ་ཕེབས་བྱུང་ད་ཅི་འདྲ་བྱེད་ཅེས་ཞུས་པར། ཁོང་གིས་དེ་མ་ཐག་འདོན་
མཚམས་རྦད་སེ་བཞག་སྟེ། ཞལ་ནས། འདི་ཁོ་བོས་འདུལ་སྐལ་ཡིན་ཡང་ང་
གཅོད་པ་ན་ གཅོད་ པ་ ཅི་བྱས་ཀྱང་ཆོག་ གསུངས་ ནས། དེ་ མ་ ཐག་ ཡར་
བཞེངས་ཏེ་སྐར་དགའ་ཚང་ལ་བྱོན་སོང་། དེ་ནས་གཙང་བླ་ཕེབས་ཏེ། དེ་
ལ་སྐྱབས་ཀྱང་ནད་ཇེ་དྭངས་སུ་མ་སོང་སྟབས། ཉིན་འགའི་རྗེས་སུ། བདག་
ཉིད་ཆེན་པོ་སླར་ཡང་ཁྱིམ་གཞི་དེར་གདན་དྲངས་པ་ལྟར་ཕེབས་ཏེ། དེ་ཚེ་
ཁོང་ཉིད་དཔལ་པདྨ་དབང་ཆེན་ཧེ་རུ་ཀའི་སྐུར་བཞེངས་ཏེ། ནད་པ་དེ་ལ་
བྱིན་རླབས་མཛད་པས་དེ་མ་ཐག་ནད་ལས་གྲོལ། དེའི་རྐྱེན་གྱིས་འབྲོག་སྡེ་
དེར་མཚན་སྙན་གྱི་གྲགས་པ་ཆེ་ཞིང་མཆོག་དམན་ཀུན་གྱིས་གཙུག་གིས་བཀུར།
དེ་སྐབས་བློ་རིག་བཀྲ་བའི་བྱིས་པ་ཞིག་ཁོང་ལ་གྲྭ་བ་བྱེད་དུ་ཕུལ་བ། དེང་
སྐབས་བསྟན་དར་ཟེར་བ་དཔལ་ཐུབ་བསྟན་ཕྱོགས་རྒྱལ་གླིང་དུ་འཚོ་ཞིང་
གཞེས་པ་དེ་ཡིན་ནོ། ། །
ཡང་སྐོར་ཅིག སྐྱབས་ཚང་ཟེར་བའི་ཁྱིམ་གཞི་དེར་ཨ་ཡེ་བགྲེས་མོ་
ཞིག་ཡོད་པ་དེའི་སེམས་རྒྱུད་གདོན་གྱིས་བརླམས་ཏེ་ཐབས་གང་གིས་ཀྱང་
འདུལ་དཀའ་བ་བྱུང་། དེའི་ཚེ་བདག་ཉིད་ཆེན་པོ་ཡང་དེར་ཕེབས་ནས།
ཁོང་སྙིང་རྗེས་ཀུན་ནས་བསླངས་ཏེ་ཟབ་མོ་གཅོད་ཀྱི་སྒོ་ནས་བཀའ་བསྒོ་མཛད་
ཅིང་། དེའི་སྐབས་སྨྱོན་པས། ཁྱིམ་འདིའི་ཡ་ཕུག་ན་ལྷམ་དང་སྐེད་ཆིངས་
སོགས་ཡོད་པ་དེ་ཉིད་ཁོ་ལ་གནོད་ཚུལ་སོགས་སྐན་སྒྲ་འབྱིན་བཞིན་ལབ་རྡོལ་
སྣ་ཚོགས་སྨྲ་བ་དང་རྫིག་ཉམས་ཆེན་པོ་བསྟན་ནས་འདུག་སྐབས། ཁོང་གི་
ཐུགས་ལའང་སྐྲག་སྣང་ཅུང་ཟད་སྐྱེས་པ་དང་། ཁོ་མོའི་རྣམ་འགྱུར་ཀྱང་བླ་
རྒན་ཞིག་དང་སྒོ་ཀུན་ནས་མཚུངས་གསུངས། དེ་སྐབས་བྱང་ཆུབ་ཀྱི་སེམས་
- 67 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རིན་པོ་ཆེའི་རྩིས་ཟིན་པའི་སྒོ་ནས་སྨྱོན་པ་དེ་ལ་ཕན་པའི་ཐབས་མང་དུ་བགྱིས་
ཤིང་། ཁྱད་པར་སྨྱོན་པ་དེ་ལ་ཁྱོད་ཐོགས་མེད་ནས་འཁོར་བར་དབང་མེད་དུ་
འཁྱམས་ཤིང་སྡུག་བསྔལ་མྱོང་བ་མ་ཟད། ད་ལན་ཡང་སེམས་ཅན་འདི་ལྟ་བུ་
ལ་གནོད་པ་བྱས་ན་ཕྱི་ནས་ཀྱང་ཟད་པ་མེད་པའི་སྡུག་བསྔལ་མྱོང་དགོས་ཕྱིར།
ཁྱོད་ཀྱིས་བག་ཡོད་པར་བྱོས་དང་། སྡུག་བསྔལ་དབེན་ཞིང་ཞི་བསིལ་ཐར་
བའི་གོ་འཕང་ལ་ཁྱོད་འགོད་ཕྱིར། ཚིག་ཟབ་མོ་ཁ་འདོན་དུ་བྱེད་ཅིང་དོན་
ཟབ་མོ་ཡིད་ལ་བསམ་པ་ཙམ་གྱིས་འཕྲལ་ཕུགས་ཀྱི་གནོད་པ་མ་ལུས་པ་ཞི་བར་
བྱེད་པ་དང་། ཆོས་ཀྱི་ཕུང་བོ་བརྒྱད་ཁྲི་བཞི་སྟོང་ལས། རབ་དང་། ཕུལ་
དང་། གཙོ་བོ་དང་། གྱ་ནོམ་པ་ཉིད་དུ་གྱུར་བའི་ཡུམ་ཤེས་རབ་ཀྱི་ཕ་རོལ་ཏུ་
ཕྱིན་པའི་མདོ་སྡེ་ཟབ་མོ་ཀློག་འདོན་དང༌། སྨྱུང་གནས་མཆོག་བརྒྱད་དང་།
མ་ཎི་གསུར་བསྔོ་རྣམ་པར་དག་པ་བྱེད་ཅེས་འཇིགས་པ་མེད་པའི་དབྱངས་དེ་
སྨྱོན་པའི་ན་བར་བསྒྲགས་ཚེ། དེ་ཉིད་ཀྱིས། ཁྱིམ་གཞི་འདི་ཚང་ཚིག་ཐོག་ལ་
མི་འདུག་པས། ཁྱོད་ཀྱིས་བཤད་པ་ལྟར་བསྒྲུབ་ཁོ་ཐག་ཡིན་ནམ་ཞེས་ནན་
འདྲི་བྱས་པས། ལྷག་པར་དུ་ཁོང་གི་ཐུགས་ལ་སྙིང་རྗེ་ཚད་མེད་པ་ཞིག་སྐྱེས་ཏེ་
ངེས་པར་བསྒྲུབ་ངེས་ཞེས་གསུངས་པས། དེ་མ་ཐག་ནད་པས། ཁྱོད་ཀྱི་
གསུང་ལྟར་ལགས་སོ་ཟེར་ནས་ཤུགས་རིང་ཞིག་འཐེན་བཞིན་ཡ་ཨ་ཁུ་ཇ་གསོལ་
ཟེར། ཕྱིས་སུ་དེ་ལུགས་ལྟར་ལེགས་པར་བསྒྲུབས་པས་སྨྱོ་ནད་ལས་གཞི་མེད་
སངས་དྲག་ཏུ་སོང་། འགྲོ་བའི་སྐྱབས་མགོན་དུ་གྲགས་པའི་བླ་མ་འགར་
སྐྱབས་ཀྱང་སྨྱོན་པ་ལ་ཕན་མ་ཐོག་པར། བདག་ཉིད་ཆེན་པོ་འདི་བས་ཕན་
ཐོགས་སོང་ཞེས་སྔར་ལས་མཚན་སྙན་གྱི་གྲགས་པ་ལྷག་པར་རྒྱས་པ་སོགས་
མཛད་སྒོ་ཁྱད་པར་བ་དུ་མ་དེར་གནས་ཀུན་གྱི་མཐུན་སྣང་དུ་གྲུབ་པོ། །
- 68 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
ཡང་ནུབ་གཅིག་བདག་ཉིད་ཆེན་པོ་ལྷ་གུར་དུ་བཞུགས་ཡོད་པའི་རྨི་
ལམ་དུ། རྒྱལ་བོའི་ཆ་བྱད་དུ་བྱས་པ་ཞིག་འོངས་ནས་གླང་སྒ་དང་རྩིག་པ་ཞིག་
ཁོང་ལ་བསྟན་གྱིན་འདུག ཕྱི་ཉིན་རྡོར་དཀོན་ཟེར་བ་ཡོང་ནས་ངེད་ཚང་གི་
གཟའ་མི་རྣམས་ལ་ནད་ངན་ཞིག་མཆེད་ཡོད་པས་ཅི་དྲག་ཞུས་པར། ཁོང་
གིས། ནུར་མ་ནས་ཐོན་པའི་སྒ་དང་རྩག་པ་ཡོད་པ་དེ་ཕུད་དགོས་པ་བཤད་
པས་དེ་ལུགས་ལྟར་གསུར་ལན་ཆགས་དང་བཅས་གདོན་རྫས་ཕྱིར་ཕྱུང་བས་
ནད་མེད་བདེ་དགའི་དཔལ་ལ་རོལ་བར་གྱུར། དེ་ལྟར་དམ་པ་རྣམས་ཀྱིས་
མཛད་པའི་ཆ་ཤས་ཕྲ་མོ་རྣམས་ཀྱང་སེམས་ཅན་ལ་ཕན་བདེའི་གསོས་སུ་གྱུར་
བ་ནི་ཆོས་ཉིད་ལྟ་བུར་གྱུར། ཡང་ཐེངས་གཅིག སྐྱ་འཕགས་ཚང་ཟེར་བའི་
དུད་ཁྱིམ་དེར། བུ་མོ་འཛམ་དཀར་ཟེར་བ་ལ་བྱིས་པ་གཏན་ནས་མ་འཚམས་
པར། གཞན་གྱིས་མོ་ཕྱྭ་རིམ་གྲོ་ཅི་ཙམ་བསྒྲུབས་ཀྱང་མ་ཕན་ཞིང་། སྐབས་
ཤིག་དེ་ལ་ཡང་བྱིས་པ་ཞིག་ཡོད་པར། ཁོང་གདན་དྲངས་པ་ལྟར་ཕེབས་ཏེ།
བྱིས་པ་ཆུང་ངུ་དེ་སྦྲ་ཡི་མཁལ་ནས་བླང་སྟེ་ཁྱིམ་ཚང་གཞན་དུ་བཞག ཤུལ་
ནས་དེའི་འཛོང་ཁུག་ཏུ་རྩམ་པས་བྱིས་པ་ཞིག་བཟོས་ནས་འཛམ་དཀར་གྱི་བྱིས་
པ་ཤི་སོང་ཐལ་ཟེར་ནས་བསྒྲགས་ཏེ། དེ་འཁྱེར་ནས་ཡུལ་དེའི་ཤེས་ལོའི་བྲག་
འཕྲེང་དུ་འཕངས་ཏེ་དར་ལྕོག་ཞིག་ཀྱང་བཙུགས། དེ་ལ་གསུར་དང་བསྔོ་
སྨོན་རྣམ་པར་དག་པའི་མཚམས་སྦྱར་བྱས་པས། དུས་དེ་ནས་བཟུང་སྲི་ཁ་
ཆོད་ནས་ནད་མེད་ཚེ་རིང་ངང་གནས། དེ་ལྟར་ཐུན་མོང་གི་སྣང་ཚུལ་ལ་
འབྲོག་སྡེ་ཆེན་པོ་དེའི་མཆོག་དམན་ཀུན་ལ་ཕན་པའི་ཐབས་སྣ་ཚོགས་མཛད་
ཀྱང་། གཙོ་བོ་ནི་ལམ་ཐུན་མོང་དང་ཐུན་མོང་མ་ཡིན་པའི་རྣལ་འབྱོར་ལ་
གཅིག་ཏུ་བརྩོན་ཏེ། ལམ་རང་རང་གི་མྱོང་རྟགས་ཀྱང་རང་འཚམ་གྱི་འོད་
- 69 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གསལ་རྟགས་བཅུའི་འཆར་སྒོ་སྣ་ཚོགས་དང་། ལུས་ཉམས་ངག་ཉམས་སེམས་
ཉམས་ཀྱི་གནས་ཚུལ་ཆེས་མང་བོར་ཡོད་ངེས་ཀྱང་། དེ་དག་ནི་ཇི་བཞིན་འབྲི་
བར་རྔོ་མ་ཐོགས་སོ། །
ཡང་བར་སྐབས་ཤིག་ལ། འདྲ་སྣ་ནག་རིས་ཞེས་པའི་ས་བཀྲ་ལེགས་
པའི་རྩེ་ནས་ཡུལ་དེས་ཚོ་བསང་ཆེན་པོ་ཞིག་ཕུལ། སྐབས་དེར་ཁྲོ་བོ་སྐུ་མདོག་
ལྗང་ཁུ་དགྱེས་འཛུམ་གྱི་ཉམས་དང་ལྡན་པ་ཞིག་བསང་མགྲོན་དུ་བྱོན་པའི་
མཐོང་སྣང་བྱུང་གསུངས། དེ་ནི་འཇམ་མགོན་བླ་མ་ཏཱ་ར་ནཱ་ཐ་དགུང་ལོ་སོ་
གཅིག་ལ། བྱང་སྟག་ལུང་དུ་ཕྱིན་སྐབས། སེར་ལོའི་རི་ཁྲོད་དུ་འཕགས་མ་
སྒྲོལ་མ་སྔོ་ལྗང་གི་ཞལ་མངོན་སུམ་དུ་མཐོང་བ་གསུངས་པ་དང་ཚུལ་མཚུངས།
ཁོང་གིས། དེ་ནས་ད་ལྟའི་བར་དུ་ཉིན་མོ་དང་རྨི་ལམ་དུ་ལྷ་སྐུའི་སྣང་བ་རྒྱུན་
མི་ཆད་གཉིད་ཀྱང་ཕལ་ཆེར་དགེ་སྦྱོར་གྱིས་འཁྱོངས། གང་ཤར་ཐམས་ཅད་
སྒྱུ་མ་ལྟ་བུ་ལས་རང་རིག་སྤྲོས་བྲལ་འགྱུར་མེད་ལ་འཕོ་འགྱུར་མེད་པས་བློ་བདེ་
བར་གདའ་ཞེས་གསུངས།
དགུང་ལོ་ཉེར་དགུ་བ་རབ་རྒྱལ་ཆུ་སྦྲུལ་( ༡༥༢)ལོ་གསར་གྱི་དགའ་
སྟོན་བཏང་། དེ་རྗེས་འབྲོག་སྡེ་ཆེན་མོ་ཆོས་རྗེ་མའི་ནང་དུ་གསོལ་ཁ་བའི་འཕྲོ་
སྔར་བཞིན་བསྐྱངས་མུས་སུ་བཞུགས། ལོ་འདིའི་ཧོར་ཟླ་དགུ་བའི་ཚེས་བཅོ་
བརྒྱད་ལ། བདག་ཉིད་ཆེན་པོའི་རིགས་ཀྱི་ཅོད་པན། བཀའ་དྲིན་འཁོར་
ཐབས་མ་མཆིས་པའི་རྡོ་རྗེ་སློབ་དཔོན་ཆེན་པོ་༧རྗེ་དཀོན་མཆོག་གསང་བ་
མཐའ་ཡས་ཞབས་གདུལ་བྱ་ཐུན་མོང་གི་ངོར་གཟིམ་ཁྲིའི་ ཐ་མར་གྱུར་ཏེ།
རགས་པའི་སྐུ་ལུས་མ་དག་པའི་ཞིང་འདིར་ཡོངས་སུ་བོར་ནས། ཡིད་ཀྱི་ལུས་
དཔལ་ལྡན་ཀ་ལཱ་པའི་ཞིང་གི་རིགས་ལྡན་མ་འགགས་པའི་མདུན་སར་གཤེགས་
-
70
-



རིས་མེད་བསྟན་འགྲོའི་དོན་རླབས་ཆེན་མཛད་ཚུལ། །
པ་ཐོས་པས། དེ་མ་ཐག་ཁོང་བའི་སྙིང་བྱུང་བ་ལྟ་བུའི་སྡུག་བསྔལ་དང་། ད་
ནི་ཐར་ལམ་ཡང་དག་སྟོན་པའི་བཤེས་གཉེན་དང་བྲལ། འཁོར་བའི་མུན་པ་
སེལ་བའི་ཉི་མ་ནི་ནུབ། ཞི་བའི་གླིང་དུ་འཁྲིད་པའི་དེད་དཔོན་དང་ནི་བྲལ་
སྙམ་ནས་ཐུགས་སྐྱོ་བའི་ངང་དུ་ཡུན་རིང་ལུས། དེ་ནས་བླ་མ་རྡོ་རྗེ་འཆང་གི་
སྐུ་གསུང་ཐུགས་ཀྱི་རྣམ་པ་ཡིད་ལ་བྱེད་བཞིན་རྔ་ཡུལ་གསེར་མོ་ལྗོངས་ཀྱི་ཐུབ་
བསྟན་ཕྱོགས་རྒྱལ་གླིང་གི་ཆོས་གྲྭ་ཆེན་མོར་ཕེབས་ཏེ། འཕྲལ་དུ་བླ་མ་རིན་པོ་
ཚེའི་སྐུ་གདུང་མདུན་དུ་ཕེབས་ནས་ཐུགས་མྱ་ངན་བཟོད་གླགས་མེད་པའི་ངང་
སྤྱན་ཆབ་ཆོད་དཀའ་བ་དང་། ཐུགས་ཡིད་གཅིག་འདྲེས་ཀྱི་གསོལ་བ་ཡུན་
རིང་དུ་བཏབ། དེ་ནས། བདེ་མཆོག་ལྷ་ལྔ་དང་། མཁའ་སྤྱོད་མ་སོགས་ཀྱི་
སྒོ་ནས་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་དུ་བྱས་ཏེ་ཕྱི་ནང་གསང་བ་
དེ་ཁོ་ན་ཉིད་ཀྱི་མཆོད་པས་ལེགས་པར་མཆོད་ཅིང་། ཚེ་རབས་ཀུན་ཏུ་འབྲལ་
བ་མེད་པར་རྗེས་སུ་འཛིན་པའི་སྨོན་ལམ་གྱིས་མཚམས་སྦྱར་སོགས་ལ་འབད་པ་
ཆིག་དྲིལ་བྱས་གསུངས།
དེ་རྗེས་སྔར་བཞིན་བྱ་བའི་འཕྲོ་བསྐྱངས་ནའང་། བླ་མ་རིན་པོ་ཆེ་མི་
བཞུགས་པས་ཐུགས་བློང་བློང་བོར་གྱུར་ནས་འབྲོག་སྡེ་དེར་བཞུགས་འདོད་
གཏན་མེད་པར་མ་ཟད། སྐུ་ལུས་ཀྱང་དྭངས་པ་མ་བྱུང་བས་ གྲྭ་ཚང་གི་
འཚོགས་འདུ་ལ་དགོངས་པ་ཞུས་ཀྱང་དགོངས་འཁྲོལ་མ་བྱུང་བར། སྟོབས་
ཀྱིས་འཁོར་བསྒྱུར་ཆེན་པོ་རྨེའུ་ཆོས་རྒྱལ་དཔལ་མགོན་འཕྲིན་ལས་རབ་བརྟན་
ལ། དེ་ལུགས་ཀྱི་གནས་ཚུལ་རྣམས་སྦ་གསང་མེད་པར་སྙན་སྒྲོན་དུ་ཕུལ་བར།
ཁོང་གིས། འཚོགས་འདུ་ལ་སླར་ཡང་དགོངས་པ་ཐེངས་གསུམ་ལ་ཞུས་དང་།
གལ་ཏེ་དགོངས་པ་གཏན་ནས་མ་འཁྲོལ་ན། ང་རྨེའུ་རྒྱལ་བོས་ཁྱོད་ལ་གནང་
-
71 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བ་སྦྱིན་ནི་ཡིན་ཞེས་ཞལ་བཞེས་བཟང་པོ་གནང་སྟེ་ཚད་མེད་པའི་བྱམས་སྐྱོང་
བྱས། ཕྱིས་སུ་ཆོས་རྒྱལ་ཆེན་པོ་དེ་ཉིད་ཀྱིས་བཀའ་བཞིན། ཁོང་གི་ཚབ་ལ་
བླ་མ་དམ་པ་འབྱུང་གནས་མངགས་ཏེ་གསོལ་ཁ་བའི་དགོངས་འཁྲོལ་བྱུང་
གསུངས། །
དགུང་ལོ་སུམ་ཅུ་ལ་ཕེབས་པ་རབ་རྒྱལ་ཤིང་རྟ་(༡༩༥༩)འདི་ལོར་ལོ་
གསར་གྱི་སྤྲོས་པའང་བླ་མ་མི་བཞུགས་སྟབས་མ་བྱས་པ་མ་ཟད། འདི་སྐབས་
ལྷག་པར་སེམས་སྐྱོ་བོ་ཞིག་ཏུ་གྱུར་གསུངས། དེ་ནས་ཆོ་འཕྲུལ་སྨོན་ལམ་ཆེན་
མོར་ཕེབས་པའི་གསུང་ཆོས་བདུད་རྩིའི་དཔལ་ལ་རོལ་བར་མཛད། དེ་ནས་
ཟླ་གཉིས་ཙམ་ལ་བཅད་རྒྱར་བཞུགས་ཏེ། ནང་ཐུགས་དམ་གྱི་རིམ་པ་དང་ཡི་
དམ་སོ་སོའི་བསྙེན་པ་གྲངས་བསོགས་སོགས་ལ་ཐུན་བཞིར་བཅད་དེ་བརྩོན།
སྐབས་ཤིག ཆོས་ཀྱི་མཆེད་དུ་གྱུར་བ་གྲོགས་ཚངས་པ་མཚུངས་པར་སྤྱོད་པ་
ངག་དབང་སྦྱིན་པ་ལྔ་ལམ་དུ་ཐེག་པས། ཕན་ཚུན་ཐུགས་ནང་གཤིན་པོར་
ཡོད་སྟབས་དེ་ཉིད་ཀྱི་དགོངས་རྫོགས་སུ་ཞག་ཞེ་དགུའི་བར་དུ་གཤིན་པོ་རྗེས་
འཛིན་གྱི་ཆོ་ག་དང་ཐུགས་སྨོན་རྣམ་དག་གནང་།
འདིའི་སྐབས་གཙང་བ་བསེ་སྤྲུལ་བའི་སྐུ་ངག་དབང་ཀུན་དགའ་ཕུན་
ཚོགས་སམ་མཚན་གཞན་སྔགས་འཆང་པདྨ་དབང་དྲག་རྩལ་གྱི་ཞལ་སྔ་ནས་
དཔལ་ཐུབ་བསྟན་ཕྱོགས་རྒྱལ་གླིང་དུ་ཕེབས་ནས། དགོན་དེར་ཀླུ་ནད་མང་
བའི་རྐྱེན་གྱིས། ཁོང་དཔོན་སློབ་རྣམས་ཀྱིས། གཏད་སྤྲུག་གཏོ་ཆོག་རྒྱས་པ་
མཛད་པས་ས་གཡོས་པ་སོགས་ས་བདག་དགའ་བས་དང་བླང་གིས་ཀླུ་གཏད་
ལེགས་སྦྱིན་གྱི་རྟགས་མཚན་ཆེར་བྱུང་ཞིང་། གཏེར་སྒྲུབ་དང་། རྟ་མགྲིན་
སྒྲུབ་ཆེན་སོགས་ཀྱང་མཛད། དེའི་སྐབས་སྤྲུལ་བའི་སྐུ་དེ་ཉིད་ཀྱི་ཞལ་སྔ་ནས་
— 72 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
ཀྱིས། རྟ་ཕྱག་ཁྱུང་གསུམ་དང་། ཁྲོ་བོ་རྨེ་ཚེགས་ཀྱི་དབང་གནང་བ་ལེགས་
པར་མནོས། དེ་ནས་གཙང་བ་དེ་ཉིད་ཀྱིས། དགོན་དེར་ཀླུ་ནད་ཀྱི་གཉེན་
པོར་རྟ་མགྲིན་གསོལ་ཁ་བ་ཞིག་འཇོག་དགོས་ཚུལ་གསུངས་པ་ན། འཚོགས་
འདུ་དང་ལྷ་སྡེ་ཡོངས་ཀྱིས། སྤྲུལ་ཁོང་ལ་ཁྱེད་ཀྱིས་གསོལ་ཁ་བ་ཞིག་འདམ་
ནས་འཇོག་དགོས་ཚུལ་གསོལ་བ་བཏབ་པར། ཁོང་གིས་དེ་མ་ཐག་ཞལ་ནས།
འོ་ན་ཁོ་བོའི་བསམ་པ་ལྟར་ན་ཐུགས་རྗེ་དཔལ་ཞོག་དང་དེས་ང་ཚོ་ལ་ ཕན་
ཐོགས་ངེས་ཡིན་གསུངས། བདག་ཉིད་ཆེན་པོས་ཀྱང་ཁོང་གི་བཀའ་བཞིན་
ཞལ་བཞེས་མཛད་དེ། རྟ་མགྲིན་གསོལ་ཁ་བའི་མིང་གསོལ་བའི་མཚན་ལམ་
དུ། མི་དམར་བོ་བཞི་ལྔ་ཙམ་འོངས་པའི་རྨི་ཉམས་ཤར་བ་གསུངས། དེ་ནི་
དཔལ་དབང་ཆེན་པདྨ་ཧེ་རུ་ཀའི་དངོས་དང་བརྒྱུད་པའི་སྒོ་ནས་སྤྲུལ་བས་བྱིན་
གྱིས་བརླབས་ཏེ་རྗེས་སུ་བཟུང་བ་ཡིན་ནམ་སྙམ། གཙང་བ་བསེ་བྱང་གིས།
བདག་ཉིད་ཆེན་པོ་ལ་དཔལ་དབང་ཆེན་པདྨ་ཧེ་རུ་ཀའི་ཁྲིད་ལུང་བྱིན་རླབས་
ཀྱི་ཚན་ཁ་མ་ཉམས་པའི་སྒོ་ནས་གདམས་ངག་རྣམས་ལྷག་ལུས་མེད་པར་བུམ་
པ་གང་བྱོའི་ཚུལ་ གྱིས་ ཐུགས་ དགྱེས་ པའི་ངང་ནས་ལེགས་ པར་ གནང༌ སྟེ།
ཞལ་ནས། རྟ་མགྲིན་རྒྱས་བསྡུས་ཅི་འདྲ་ཞིག་གསུངས་ཀྱང་ཆོག་ལྷ་འདི་ཁྱེད་
ལ་དབང་ཞེས་བསྔགས་བརྗོད་ཀྱི་མེ་ཏོག་འཐོར། གཞན་ཁོང་གི་ལྗགས་རྩོམ་
འགའ་རེའི་ལུང་ཡང་མནོས།
དེ་ནས་གཙང་བའི་བཀའ་བཞིན་རྟ་མགྲིན་གསོལ་ཁར་ཡུན་རིང་ཙམ་
ལ་བཞུགས་ཏེ། སྐབས་ཤིག་སྐུ་ལུས་ཀྱི་འབྱུང་ཁམས་འཁྲུགས་པའི་སྐུ་དྭངས་
མོ་མ་བྱུང་སྟབས། གཙང་བ་བསེ་བྱང་ལ་གསོལ་ཁ་བའི་དགོངས་པ་ཞུས་ཀྱང་།
ཁོང་གིས། ཁྱོད་ཀྱིས་ཀླུ་ནད་ཀྱི་མགོ་ནོན་པའི་རྟགས་འདུག་པས། སྔར་ལས་
- 73 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཀྱང་མཚམས་དམ་པོར་བྱོས་ལ་བཞུགས་དང་སྐྲག་མི་དགོས་ཞེས་བཀའ་ལྡོག་
མེད་དུ་ཕབ། དེ་ལུགས་བཞིན་ཁོང་གིས་འོད་གསལ་གཉུག་མའི་སེམས་གཤིས་
རབ་ཏུ་གསལ་བའི་ངང་ནས་སྟོང་གཟུགས་ཀྱི་སྣང་བ་ཆེས་ཆེར་མཆེད་བཞིན།
དཔལ་དབང་ཆེན་པདྨ་ཧེ་རུ་ཀའི་ལྷའི་ང་རྒྱལ་གྱི་གསལ་སྣང་རབ་ཏུ་བརྟན་
པའི་སྒོ་ནས་བསྐྱེད་རྫོགས་ཟུང་འབྲེལ་གྱི་རིམ་གཉིས་ཀྱི་ལམ་ལ་བརྩོན་པ་ལྷོད་
མེད་ཀྱི་ངང་དུ་བཞུགས་པས་གྲྭ་བ་འགའ་རེ་ཀླུ་ནད་ལས་གྲོལ་ཏེ་བདེ་དགའ་
ཕུན་སུམ་ཚོགས་པའི་དཔལ་ལ་རོལ་བར་མཛད་དོ། ། །
དགུང་གྲངས་སོ་གཅིག་ཏུ་ཕེབས་པའི་རབ་རྒྱལ་ཤིང་ལུག་( ༡༩༥༥）
ལོ་གསར་གྱི་དགའ་སྟོན་ལ་རོལ་བར་མཛད། དེ་ནས་ཆོ་འཕྲུལ་སྨོན་ལམ་ཆེན་
མོའི་འཚོགས་ཞུགས་གནང་སྟེ། རྟོན་བཞི་ལྡན་པ་རིགས་ལྡན་སྤྲུལ་བའི་སྐུ་
ཆེན་པོའི་བསྟན་པ་ཕྱོགས་མཐར་རྒྱས་པའི་ཐུགས་སྨོན་རྣམ་དག་གནང་།
འདི་སྐབས་སུ། འཛམ་ཐང་ཆོས་རྗེ་སྒར་དང་བསེ་དགོན་གཉིས་ཀྱི་
བར་ཆོས་རྗེ་མའི་བླ་ཚབ་ཀྱི་ཐད་ལ་ཅུང་ཟད་འགྲིགས་མཐུན་མ་བྱུང་བས།
ཕྱོགས་རྒྱལ་གླིང་གི་འཚོགས་འདུ་རྣམས་ཀྱིས་གཙང་བ་བསེ་བྱང་ལ་དེ་དོན་གྱི་
ལུང་བསྟན་ཞུས་པར། ཁོང་གིས། བདག་ཉིད་ཆེན་པོ་ཕེབས་ན་དེའི་དོན་
ལེགས་པོ་ཡོང་ཚུལ་གསུངས། དེ་ལུགས་ལྟར་རྗེ་བླ་མ་ཀུན་དགའ་ཐུགས་རྗེ་
དཔལ་ཞེས་གྲགས་སྙན་གཡས་འཁྱིལ་དུང་གི་སྒྲ་དབྱངས་འོག་མིན་གྱི་བར་དུ་
ཁྱབ་པའི་སྐྱེས་བུ་ཆེན་པོ་དེ་ཉིད་དཔོན་སློབ་འགའ་དང་བཅས་ཕེབས་པས།
དགོན་པ་གཉིས་དང་ལྷ་སྡེ་བཅས་ལ་གྲོས་མཐུན་ལེགས་པོར་བྱུང་། དེ་ཡང་བླ་
ཚབ་དགོན་པ་གཉིས་ཀྱི་ལོ་རེ་བཞིན་རེས་མོས་དང་། གྲྭ་རྒྱུན་སྦྱངས་པ་མ་
འདས་སྤྲུལ་བའི་སྐུའི་བཀའ་བཞིན་བསེ་དགོན་ཕྱོགས་རྒྱལ་གླིང་དུ་འཇོག་རྒྱུ་
- 74 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
ཡིན་པ་གྲོས་མཐུན་གྱི་སྒོ་ནས་ཐག་བཅད་པས། དགོན་པ་གཉིས་ཀྱི་བླ་གྲྭ་
རྣམས་ཐུགས་མཐུན་པའི་དགེ་ལེགས་འོད་སྟོང་དཀར་པོས་ས་གསུམ་དུ་ཁྱབ་
པར་གྱུར་ཏོ། ། །
དེ་ནས་འདིའི་ལོར། བདག་ཉིད་ཆེན་པོ་སླར་ཡང་ཆོས་རྗེ་མའི་ནང་དུ་
བླ་ཚབ་ལ་ཕེབས་དགོས་བྱུང་སྟེ། བླ་གྲྭ་ལྔ་བཅུའི་སྐྱེལ་མ་བཅས་ཡུལ་དེར་བྱོན་
ཞིང་། ཐོག་མར་མིང་བཀྲ་ལེགས་པའི་བསྟན་པའི་སྦྱིན་བདག་བོག་ སྐལ་
བཟང་དང་བླ་མཚོ་གཉིས་ཀྱིས་སྒར་ཁ་ཐོག་མ་གདན་དྲངས་ནས་འབུལ་བའང་
མི་དམན་པ་ཕུལ་བར། ཡོན་བསྔོ་རྣམ་པར་དག་པ་མཛད། རྗེ་བླ་མ་འདི་
ཉིད་ཀྱིས། ཕྱི་ཚུལ་གདུལ་བྱའི་ཁམས་དང་མཐུན་པར་གང་འདུལ་འགྲོ་བའི་
དོན་མཛད་ཅིང་། ནང་རིམ་གཉིས་ཀྱི་རྣལ་འབྱོར་ལ་རྟག་ཏུ་བརྩོན་པས།
ཆོས་ཐམས་ཅད་བདེན་གྲུབ་ཀྱི་སྤྲོས་པ་མཐའ་དག་དང་བྲལ་བའི་དབྱིངས་ནས་
ཐིག་ལེ་གསལ་འཚེར་ཡུངས་འབྲུ་ཙམ་གྱི་ནང་དུ་སྟོང་གཟུགས་ལྷ་སྐུའི་སྣང་བ་
འབྱམས་ཀླས་པ་མ་བཅོས་རང་བབས་ཀྱི་ཚུལ་དུ་དུས་དང་རྣམ་པ་ཀུན་ཏུ་
མཐོང་བས། རྡོ་རྗེ་འཛིན་པའི་ས་ལ་དབང་བར་མཛད་པ་ནི་རྗེ་འདིའི་རྣམ་
ཐར་སྤྱི་བབ་ལས་ཤེས་སླ་བ་ལྟར་ལགས། དེ་ལྟར་ན་ཁོང་ལ་སྒོམ་སྟོབས་ཀྱིས་
ལས་རླུང་དབུ་མར་ཞུགས་གནས་ཐིམ་གསུམ་གྱི་རྐྱེན་གྱིས་སྟོང་གཟུགས་ཀྱི་ལྷ་
སྐུའི་སྣང་བ་འབྱམས་ཀླས་པ་ཤར་ཚུལ། གོང་འོག་ཀུན་ཏུ་མང་དུ་བཤད་པ་ནི་
ཁོང་གི་ཉམས་ལེན་གྱི་གཙོ་བོ་དེ་ཡིན་པའི་གནད་དང་། སྒྲོ་འདོགས་སྐུར་
འདེབས་ཀྱི་སྐྱོན་གྱིས་མ་རེག་པར་ཁོང་གི་རྟོགས་པ་བརྗོད་པའི་སྙིང་དོན་ཡང་
དེ་ཡིན་ནོ། །
སྟོང་གཟུགས་ཀྱི་ལྷ་སྐུ་རང་རྒྱུད་ལ་མངོན་དུ་གྱུར་ཚུལ་དཔལ་དུས་ཀྱི་
- 75 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
འཁོར་ལོའི་རྒྱུད་ཀྱི་དགོངས་བཞེད་ལྟར་མཁས་མཆོག་རྣམས་ཀྱིས་བཀྲལ་ཚུལ་
ཡོད་དེ། རིང་ལུགས་ཆོས་རྗེ་ཀུན་མཁྱེན་རིན་པོ་ཆེས་ནི། སྟོང་གཟུགས་ཀྱི་ལྷ་
སྐུ་ལ་སོགས་པ་རང་གི་སེམས་ཀྱི་རང་བཞིན་དུ་ཡེ་ནས་བཞུགས་པ་དེ། ལས་
རླུང་དྷུ་ཏིར་ཐིམ་པའི་རྐྱེན་གྱིས་མངོན་དུ་གྱུར་བ་ཡིན་པར་བཞེད། འདི་སྤྲོ་ན་
ལུང་རིགས་ཀྱི་མཐའ་ལ་ཟད་པ་མེད་ཀྱང་སྐབས་སུ་མ་བབས་པས་རེ་ཞིག་བཞག
འོན་ཀྱང་ལུགས་གང་ཡིན་ཡང་བསྐྱེད་རྫོགས་ཀྱི་སྔོན་དུ་ཐེག་པ་ཐུན་མོང་ལམ་
གྱིས་རྒྱུད་སྦྱངས་ལེགས་པར་འགྲོ་དགོས་པ་བཞེད་ཚུལ་ཆེས་ཤིན་ཏུ་མཐུན་
ནོ། ། དེ་ལྟར་རྗེ་བླ་མ་འདི་ཉིད་རྟོགས་པའི་དབང་ཕྱུག་ཆེན་པོ་ཡིན་ཙ་ན།
ཉམས་དང་རྟོགས་པའི་མྱུ་གུ་སྔོན་མེད་པ་མང་དུ་ཁོང་གི་རྒྱུད་ལ་བཞད་པར་
སྣང་ཡང་། དེ་ཐམས་ཅད་རེ་རེ་ནས་ཤིང་རྟ་ཆེན་པོའི་གཞུང་དང་མཐུན་པར་
བཤད་དགོས་ཀྱང་མང་བས་འཇིགས་སོ། །
ཁོང་ཉིད་ཆོས་རྗེ་མ་ཞེས་པའི་འབྲོག་སྡེ་དེར་བཞུགས་པའི་སྐབས་ཤིག་
གི་མཚན་ལམ་དུ། ངུར་སྨྲིག་གི་མདངས་ཀྱིས་མཛེས་པའི་དགེ་སློང་ཞི་དུལ་གྱི་
ཉམས་དང་ལྡན་པ་ཞིག་ལམ་སྐྱ་ཤར་རེ་ཞིག་ལ་བྱིན་ནས་མཐར་ལམ་སྣེ་ཟད་
སོང་བའི་ཉམས་ཤར། ཕྱི་ཉིན་སྦྱིན་བདག་དད་ཅན་ཞིག་གིས་བྱིས་པ་ཞིག་
ཁོང་ལ་འུ་ཚུགས་བྱས་ཏེ་སྐྱབས་ཀྱང་སྐྱབས་རྟེན་མ་བླངས་པར། ཕྱིས་སུ་
གཞན་ཞིག་ལ་སྐྱབས་ཀྱང་ལྔ་བའི་ལམ་དུ་ཐེག་སོང། །
ཡང་། གཞན་ཞིག་ལ་བྱིས་པ་མ་འཚམས་པས། དེའི་ཚེ་ཁོང་ཉིད་ས་
དཔྱད་དུ་ཕེབས་ཤིང་ས་བཀྲ་ལེགས་པོ་ཞིག་མ་རྙེད་ཀྱང་། ཁོང་གིས། མཆོག་
གསུམ་གྱི་བདེན་མཐུ་བརྡར་ཏེ། ས་སྒང་མཐོ་ས་ཞིག་ ཏུ་བྱིས་པའི་པུར་དེ་
བཞག་གནང་མཛད། དེ་ནས་བཟུང་ཁྱིམ་གཞི་དེ་ལ་སྔར་ལས་ལྷག་པའི་མི་
- 76 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ། །
ནོར་ཕྱུགས་གསུམ་སོགས་འདོད་དགུ་ལྷུན་འགྲུབ་ཏུ་བྱུང་། དེར་ཕྱིས་སུ། ས་
དཔྱད་ལ་མཁས་པ་འགའ་རེས། ནང་རླུང་སེམས་ལ་དབང་ཐོབ་པའི་རྐྱེན་
གྱིས་ཕྱིའི་འབྱུང་བཞི་ལ་མངའ་དབང་བསྒྱུར་བའི་སྐྱེས་བུ་ཆེན་པོ་དེ་ཉིད་ཀྱིས་
དམིགས་བསལ་རེ་མ་གཏོགས། གཞན་ཕལ་བ་ཞིག་གིས་ས་དེར་བྱིས་པའི་
པུར་བཞག་ན་གཏན་མི་འགྲིགས་པར་བཤད། དེ་ནི་བཟང་ངན་ཐམས་ཅད་
ཀྱི་རང་བཞིན་རོ་གཅིག་ཏུ་མངོན་སུམ་དུ་མཁྱེན་པའི་ཏིང་ངེ་འཛིན་གྱི་མཐུས།
མི་མཐུན་པའི་ཕྱོགས་ཐམས་ཅད་ཟིལ་གྱིས་གནོན་པའི་མངོན་པར་རྟོགས་པའི་
ཡོན་ཏན་མངའ་བའི་དན་རྟགས་སུ་ཐེ་མི་ཚོམ་མོ། །
ལོ་འདིའི་དབྱར་དུས་སུ། ཆོས་རྗེ་མའི་ཚོ་བསང་རྒྱས་པ་ཞིག་ཕུད་
སྐབས། བསང་མགྲོན་དུ་མདའ་མདུང་དབྱུག་པ་སྙིམ་པར་ཐོགས་པ་མང་བོ་
ཕེབས་པའི་ཉམས་ཤར། དེ་མ་ཐག་བསང་དུད་ཀྱང་ནག་ལྷོག་ལྷོག་འཕྱུར་
བཞིན་གདའ། དེ་སྐབས་ཁོང་གིས་ཡག་ཤེས་ཚེ་རྡོར་ལ། སྤྱོད་ལམ་གང་ཐད་
ནས་སྒྲིམ་པོར་བྱ་དགོས། དེ་རིང་གི་བསང་དུད་ཀྱང་ལེགས་པོ་མི་འདུག་ཅེས་
བཤད་པ་ལས། བསང་མགྲོན་སོགས་འདི་ལྟར་ཡིན་ཞེས་མ་བཤད་པ་ནི་མི་
ཆོས་བླ་མའི་རྫུན་དུ་འགྲོ་དོགས་པས་ཡིན་པར་གསུངས། དེ་ལྟར་ཁོང་གིས།
སྦས་པའི་རྟུལ་ཞུགས་ཁོ་ནར་མཛད་ཀྱང་སྐབས་འགར་གསུང་གི་འཕྲོས་སུ་བྱུང་
བ་ལ་ངོ་མཚར་ཆེ་བ་མང་བོ་ཡོད་ཚོད་གདའ་འོ། ། ཕྱིས་སུ་ཁོང་གི་གསུང་ལྟར་
ཡག་ཤེས་ཚེ་རྡོར་ལ་མི་འདོད་སྤྲིན་གྱིས་སྒྲིབ་པར་གྱུར། སྤྱིར་བདག་ཉིད་ཆེན་
པོས་ཆོས་རྣམས་རང་བཞིན་ གྱིས་ མ་གྲུབ་ཀྱང་། འཁོར་འདས་རྒྱུ་འབྲས་
སོགས་བསླུ་མེད་ཚད་གྲུབ་ཡིན་པ་ལ་ཡིད་ཆེས་སྙིང་ནས་དྲངས་ཏེ་ལས་འབྲས་
ཕྲ་ཞིང་ཕྲ་བ་ལའང་བརྩི་བཀུར་ཆེས་ཆེར་བྱེད་པ་ནི་རང་ཤུགས་ཀྱིས་མངའ་སྟེ།
-
77
།



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་ནི་ད་ལྟ་དུས་དབང་གིས་ཡོན་ཏན་གྱི་གྲངས་སུ་འཇོག་དཀའ་ཡང་། སྔོན་ཇོ་
བོ་ཆེན་པོ་ལ་སྐྱབས་འགྲོ་བ་དང་ལས་འབྲས་པར་གྲགས་པའི་མཚན་ཙམ་གྱིས་
ཀྱང་བསྟན་འགྲོའི་དོན་རླབས་པོ་ཆེ་འགྲུབ་པར་གསུངས་པ་བཞིན། གཟུར་
གནས་བློ་གྲོས་དང་ལྡན་པ་རྣམས་ཀྱིས་བརྟགས་ན་ཡོན་ཏན་ཐམས་ཅད་ཀྱི་
འགག་སྡོམ་ཡིན་ཕྱིར་འགངས་ཆེ་བར་སྣང་ངོ། ། །
དེ་ལྟར་ཆོས་རྗེ་མའི་ནང་དུ་ལོ་གསུམ་ལ་བཞུགས་རིང༌། གཙོ་བོ་ནང་
ཐུགས་དམ་ཉམས་བཞེས་ལ་བརྩོན་བཞིན་ཡུལ་དེའི་མཆོག་དམན་གྱི་སྐྱེ་བོ་
རྣམས་ཀྱི་བསམ་པ་རྫོགས་ནས། རྔ་ཡུལ་གསེར་མོ་ལྗོངས་ཀྱི་རང་དགོན་ཐུབ་
བསྟན་ཕྱོགས་རྒྱལ་གླིང་དུ་གསེར་ཞལ་འཁོར་བའི་སྐལ་བ་བཟང་པོ་བྱུང་།
དེ་ནས་གདན་སར་འབྱོར་ནས་མ་འགྱངས་པར་གླང་གོང་མ་ཚང་ཞེས་
པའི་ཁྱིམ་གཞི་དེ་ལ་རྐྱེན་ སེལ་ གཏོ་སྒྲུབ་ དུ་ མགོན་པོ་འདོན་ དུ་ ཕེབས་ ཏེ།
མཚན་གོང་དུ་སླེབས་མཚམས་སུ། གློ་བུར་དུ་འུར་སྒྲ་དང་བཅས་གཅིག་ཐོན་
བྱུང་བ་ན། དེའི་ཚེ་གནོད་བྱ་གནོད་བྱེད་ཅིར་ཡང་བཟུང་དུ་མ་རྙེད་པའི་
འཁོར་གསུམ་བདེན་སྟོང་གི་ངང་དུ་མཉམ་པར་བཞག་བཞིན་ཕཊ་སྒྲ་བཏང་
བས་རང་ཞིར་སོང་། དེ་ནི་ཕྱིས་སུ། དེའི་ཉིན་ཁོང་ལ་ཤིན་ཏུ་དད་པའི་ཡག་
ཤེས་ཚེ་རྡོར་ལྔ་ལམ་དུ་ཐེག་སོང་བས་དེ་ཡིན་གསུངས། དེ་ལ་འདུས་སྡེ་རིན་པོ་
ཆེས་གཤིན་པོ་རྗེས་འཛིན་གྱི་ཆོ་ག་དང་མཚན་འཕོ་བ་སོགས་བསྔོ་སྨོན་རྣམ་
དག་གནང་བ་མ་ཟད། བདག་ཉིད་ཆེན་པོ་དང་། དེའི་སྐབས་ཀྱི་ཞལ་ངོ་ཚ་
ཤེར་དང་། ཚོགས་འདུ་ལྷན་རྒྱས་ཁྱིམ་གཞི་དེར་བལྟ་བར་ཕེབས་ཏེ་བརྩེ་
གཟིགས་རྗེས་འཛིན་ལྷོད་མེད་གནང་བ་གསུངས།
དེ་ནས་ཁོང་ཉིད་ཀྱི་རྒྱུ་རྫས་གང་ཡོད་རྣམས་ཆུད་ཟོས་སུ་མ་བཏང་བར།
- 78 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
བསོད་ནམས་བསགས་པའི་ཞིང་མཆོག་བླ་ན་མེད་པ་དགེ་འདུན་འདུས་པ་རྒྱ་
མཚོར་སྲི་ཞུ་བསྙེན་བཀུར་ཕུན་སུམ་ཚོགས་པར་ཞུས། ཁྱད་པར་སྐྱེས་སྦྱངས་
ཡོན་ཏན་གྱི་སྒང་ངེས་པར་མཐོ་བའི་བླ་མ་དང་། དམ་པའི་སྐྱེས་འཕྲེང་འཛིན་
པའི་སྤྲུལ་བའི་སྐུ་རྣམས་ལ་རས་བཟང་པོ་ཁ་རེ་དང་། དཀར་ཡོལ་རེ་རོ་བཅུད་
ཕུན་སུམ་ཚོགས་པས་ཕྱུར་བུར་བཀང་སྟེ་བསྔོ་རྟེན་དུ་ཕུལ། གྲྭ་བ་རེའི་ཕྱག་ཏུ་
དངུལ་སྒོར་གཅིག་དང་། དམངས་སྒོར་ཕྱེད་དང་གཉིས་ཕུལ་ཏེ་ཡུལ་དུས་
དེར་ལྟོས་ན་མང་ཇ་མང་འགྱེད་ལེགས་པའི་རྩེར་སོན་བྱས།
འདི་དག་གི་སྐབས་སུ། ཕྱི་ཚུལ་ལ་དགོན་གཞུང་གི་འཚོགས་འདུའི་
བཀའ་བཞིན་འབྲོག་སྡེ་ཆེན་པོ་དེ་དག་གི་དོན་དུ་ཕེབས་བཞུད་མང་བོ་གནང་
སྟེ། ལམ་རིམ་གཉིས་སྒྲུབ་པ་ལ་གཡེང་བའི་རྐྱེན་དུ་གྱུར་བ་ལྟ་བུ་སྣང་ནའང་།
འདམ་ལ་གནས་ཀྱང་འདམ་གྱིས་མ་གོས་པ་ལྟར། ཁོང་གིས་མཚན་ཉིད་དང་
ལྡན་པའི་རྡོ་རྗེ་སློབ་དཔོན་ལས་རྒྱུད་སྡེ་མཐའ་དག་གི་དབང་གི་ཆུ་བོ་མཐའ་
ཡས་པ་ཞིག་གསན་པའི་ཚེ། གསང་ཆེན་རིག་པ་འཛིན་པའི་སྡོམ་པ་ཡང་དག་
པར་མནོས་ཏེ། ཇི་ལྟར་ཁས་བླངས་པའི་དམ་ སྡོམ་རྣམས་སྲོག་བསྡོས་ སུ་
བསྲུངས་པ་གཞིར་བྱས་ཏེ་ལས་འབྲས་ཕྲ་མོ་ལའང་ངེས་ཤེས་དྲངས་ཤིང་། ཚེ་
མི་རྟག་པར་རྟོགས་པའི་བརྩོན་འགྲུས་ཀྱི་རླུང་གིས་བསྐུལ་ཏེ། དལ་འབྱོར་ལ་
སྙིང་པོ་ལེན་འདོད་ཀྱི་བསམ་པ་བཅོས་མིན་སྐྱེས་ནས། རྒྱུད་ཀྱི་སྟོན་པ་རྡོ་རྗེ་
འཆང་ནས་རྩ་བའི་བླ་མའི་བར་སྙན་ནས་སྙན་དུ་བརྒྱུད་པའི་མན་ངག་དང་
ལྡན་ཞིང་། བསྐྱེད་རྫོགས་ཀྱི་ཟབ་གནད་འཁྲུལ་མེད་རྗེན་ཆར་དུ་སྟོན་པའི་
གཞུང་ལ་ནང་བྱན་ཆུད་དེ། ཐུན་ཐུན་མཚམས་ཀྱི་ཉམས་བཞེས་ཆུ་བོའི་རྒྱུན་
བཞིན་བསྐྱངས་ནས། དུས་ཀྱི་འཁོར་ལོའི་བསྐྱེད་རྫོགས་ཀྱི་ལམ་ལ་རྩེ་གཅིག་
- 79 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
ཏུ་གཞོལ་བས་བདེ་སྟོང་གི་སྣང་བ་ཕྱོགས་མེད་དུ་རྒྱས་པའི་ཉམས་ཀྱིས་རྡོ་རྗེའི་
གླུ་དབྱངས་སྣ་ཚོགས་སྒྲོག ལུས་ཀྱི་རྣམ་འགྱུར་དུ་མའི་སྒོ་ནས་བདེ་བའི་གར་
བྱེད། ཐ་མལ་གྱི་སྣང་ཆ་འགགས། གང་སྣང་ཐམས་ཅད་བདེ་བའི་གྲོགས་སུ་
ཤར་བའི་རྣལ་འབྱོར་བར་མ་ཆད་པ་ལྟ་བུ་བྱུང་ལ། གཞན་དག་འདུ་འཛིས་
འཇིགས་ཏེ། ལུང་སྐྱིབས་ཀྱི་ཕུག་ཏུ་སྒྲུབ་པ་ལ་རྩེ་གཅིག་ཏུ་བརྩོན་པར་རློམས་
ནའང་། འདིའི་བརྒྱ་ཆ་སྟོང་གི་ཆར་ཡང་ཉེ་བར་མི་འགྲོ་བ་ནི་སྨོས་མ་དགོས་
སོ། ། རྒྱུ་མཚན་དེའི་ཕྱིར་ན་རྟ་མཆོག་གྲོང་དུ་གནས་ཀྱང་དུལ། ། ཞེས་པ་
ལྟར། དེ་དག་ལ་རྐྱེན་སེལ་རིམ་གྲོ་སྒྲུབ་ཏུ་ཕེབས་པས་འདུ་འཛིའི་སྤྲོས་པ་ཆེ་བ་
ལྟ་བུར་ཕྱི་ཚུལ་ལ་སྣང་ནའང་། ནང་རིམ་གཉིས་ཀྱི་རྣལ་འབྱོར་ལ་ལྷོད་པ་མེད་
པས་ཉམས་རྟོགས་ཀྱི་ཡོན་ཏན་ཡར་ངོའི་ཟླ་ལྟར་གོང་འཕེལ་དུ་སོང་བས།
དཔལ་དུས་ཀྱི་འཁོར་ལོའི་བསྐྱེད་རྫོགས་ཀྱི་གདེང་དང་ལྡན་པས་དུས་ཞབས་
སྙན་པའི་གྲགས་པ་བདག་གིར་བྱས་སོ། །
དེ་ནས་གཞན་རྒྱུ་རྫས་ཡོད་པ་རྣམས་ཀྱིས། ཨ་དཔའ་བསམ་གཏན་
གླིང་གི་དགེ་འདུན་གྱི་སྡེ་རིན་པོ་ཆེར་མང་ཇས་བསྙེན་བཀུར་བྱེད་དུ་ཕེབས་
ཤིང་། ཅི་འབྱོར་གྱིས་མཆོད་སྤྲིན་བསྟར། ཕེབས་ལམ་དུ། གཙང་སྒར་ཕུན་
ཚོགས་འབྲོང་མོ་རྫོང་དུ། དཔལ་ཧེ་རུ་ཀ་དང་གཉིས་སུ་མེད་པའི་ཁྱབ་བདག་
འཁོར་ལོའི་དབང་ཕྱུག་འབྲོག་དགེ་ཀུན་དགའ་འཇམ་དབྱངས་མཁྱེན་རབ་རྒྱ་
མཚོའི་མདུན་དྲུང་དུ་ཕེབས་ཏེ། དགྱེས་ཞལ་མཇལ་ཞིང་ཆོས་འབྲེལ་ཞུས།
སྐབས་དེར་འཇམ་དབྱངས་མཁྱེན་རབ་རྒྱ་མཚོའི་ཞལ་སྔ་ནས། ཁོང་ལ་དྲི་མ་
མེད་པའི་ལྷ་དར་ཆེ་ལེགས་ཞིག་གནང་སྟེ། ཞལ་ནས། ཁྱོད་ཀྱིས་མ་འོང་བར་
སྤྱིར་ངེས་དོན་གྱི་བསྟན་པ་དང་། ཁྱད་པར་འབྲོག་དགེ་བསམ་འགྲུབ་གླིང་གི་
- 80 -



རིས་མེད་བསྟན་འགྲོའི་དོན་རླབས་ཆེན་མཛད་ཚུལ།
ཆོས་སྲིད་ཀྱི་བྱ་བ་གང་ཐད་ནས་ཐུགས་ལ་བསྣམས་དགོས་ཚུལ་སོགས་ལས་
བརྩམས་ཏེ་བཀའ་གསུང་ཡུན་རིང་བསྐྱངས་པར། ཁོང་གིས། ཁེངས་སྐྱུངས་
གནང་སྟེ་དེ་ལྟར་བདག་གིས་ག་ལ་ནུས་ཞུས་ཚེ། བླ་མ་ཐུགས་མི་དགྱེས་པའི་
ཉམས་བསྟན་བྱུང་བས་དེ་མ་ཐག་ལགས་སོ་ཞུས། དེ་ནི་རྔ་ཡུལ་གྱི་ངེས་དོན་ཇོ་
ནང་བའི་དགོན་མ་ལག་རྣམས་ཀྱི་གཙོས། དཔལ་རྒྱལ་བ་ཇོ་ནང་བའི་ཆོས་
རྒྱུན་འཛིན་པའི་དགོན་སྒྲུབ་སྡེ་ཆེ་ཕྲ་དག་ལ་ཟབ་རྒྱས་ཆོས་ཀྱི་གྲུ་ཆར་ལྷུག་པར་
སྩལ་བའི་ཕུལ་དུ་བྱུང་བའི་འབྱུང་འགྱུར་གྱི་བྱ་བ་རླབས་པོ་ཆེ་ལ་དགོངས་པ་
གོར་མ་ཆག
སྨྲས་པ།
དམིགས་མེད་ཐུགས་རྗེ་རྒྱ་མཚོའི་དཔལ་མངའ་ཞིང་། །
ཉམས་རྟོགས་ཡོན་ཏན་རྒྱ་མཚོའི་རླབས་ཀྱི་འཕྲེང་། །
དག་པའི་ཞིང་ཁམས་རྒྱ་མཚོར་འཕུར་བས་ན། །
མེས་པོ་ཚངས་པ་ཡིས་ཀྱང་མཐའ་མ་རིག །
ཆོས་རྗེ་དོལ་པོའི་ལུང་རྟོགས་བསྟན་པའི་དར། །
བསྙལ་མེད་བསྒྲེངས་པས་མ་ལུས་འགྲོ་ཀུན་ལ། །
ཕན་བདེའི་ལེགས་ཚོགས་སྤེལ་བའི་ཆོས་ཀྱི་སྡེ་ཡི། །
གང་གི་ལྷ་འབངས་གཏོགས་པའི་ཡུལ་ལྗོངས་སུ། །
ཁྱོད་སྐུ་སྟོན་ཟླ་རྒྱས་པའི་དུང་གི་ཟླ། །
སྔ་ན་མེད་པའི་བསོད་ནམས་དཔལ་དུ་ཤར། །
དད་ལྡན་སྐལ་བཟང་ཀུ་མུད་གཞོན་ནུའི་ཕྲེང་། །
[)
ཆོས་རྗེ་དགོན་
-
81
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དགའ་སྤྲོའི་འཛུམ་གྱི་འདབ་མ་འབུམ་ཕྲག་བཞད། །
བསྟན་འགྲོའི་རླབས་ཆེན་བྱ་བའི་ཁུར་མང་བཟོད་པའི་སྙིང་སྟོབས་ཟླ་མེད་
པས། །
ཐབས་མཁས་གྲུ་གཟིངས་རྒྱ་མཚོར་ཞུགས་ཏེ་ཐེངས་གཅིག་བགྲོད་པའི་མཐུ་ལ་
འང། །
གཉིས་འཐུང་སྟོང་གི་ངལ་བའི་ཁུར་བརྒྱས་འགྲན་པའི་སྤོབས་པ་ག་ལ་ཞིག །
དེ་ཕྱིར་ མགོན་ ཁྱོད་ བསྟན་ འཛིན་ རྒྱུ་ སྐར་ དབུས་ ན་ ཉ་ རྒྱས་ ཟླ་ བཞིན་
འཕགས། །
ཐུབ་པའི་བསྟན་ལ་དད་ཅིང་གུས་པ་ཡིས། །
བཤད་དང་སྒྲུབ་ལ་བརྩོན་པ་མི་དམན་པས། །
ཕན་བདེ་འབྱུང་གནས་རྒྱལ་བའི་བསྟན་པ་མཆོག །
ཕྱོགས་ཀྱི་འཁོར་ལོར་སྤེལ་བའི་མཐའ་མ་རིག །
ཅེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་
དཔོན་ཆེན་པོ་༧ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་མདོ་
ཙམ་བརྗོད་པ་སྐལ་བཟང་དད་པའི་འཇུག་ངོགས་ལས། དཔལ་ཐུབ་བསྟན་
ཕྱོགས་ལས་རྣམ་རྒྱལ་གླིང་གི་ལྷ་འབངས་སུ་གཏོགས་ པའི་ཡུལ་གྲུ་རྣམས་ཀྱི་
གཙོས་རིས་ མེད་ བསྟན་ འགྲོའི་ དོན་ རླབས་ ཆེ་ བ་ བྱེད་ པའི་ སྐབས་ ཏེ་ ལྔ་
བའོ།། ། །
-
82
-



དྲུག་པ། དུས་འགྱུར་ཆེན་པོའི་འོག་ནས་སྦས་པའི་ཚུལ་
གྱིས་ནང་ཐུགས་དམ་ཉམས་བཞེས་ལ་བརྩོན་ཞིང་།
རི་ཆོས་ངེས་དོན་རྒྱ་མཚོའི་གཙོས་རྟེན་བཞེངས་
དང་འབྲེལ་བསྟན་པའི་སྲོག་བཟུང་ཚུལ།
རྒྱལ་བ་ཀུན་གྱི་ཡེ་ཤེས་དྷི་ཡིག་ཁམས། ། ལི་ཁྲིའི་རྒྱ་མཚོའི་མདངས་
ལས་འཕོས་པའི་སྐུ། ། རྣམ་མང་རྒྱན་གྱིས་སྒེག་ལྡན་སྨྲ་བའི་ལྷ། ། འཇམ་
དཔལ་ཡེ་ཤེས་སེམས་དཔས་དགེ་ལེགས་སྩོལ། །
དགུང་གྲངས་སོ་བཞིར་ཕེབས་ པའི་ རབ་ རྒྱལ་ ས་ ཁྱི་( ༡༩༥༨)ལོ་
གསར་གྱི་དགའ་སྟོན་ལ་རོལ། དེ་རྗེས་སྔ་སྲོལ་ལྟར་ཆོ་འཕྲུལ་སྨོན་ལམ་ཆེན་
མོར་ཚོགས་ཞུགས་གནང་ཞིང་། རྒྱལ་བའི་བསྟན་པ་ཕྱོགས་མཐར་རྒྱས་པའི་
ཐུགས་སྨོན་རྣམ་པར་ དག་ པ་ གནང་
། བཀའ་གདམས་ གླེགས་ བམ་ལས།
འདོད་ཡོན་བདུད་ཀྱི་གཡབ་མོ་འབྱུང་། ། བསམ་གཏན་ཆགས་སྡང་དག་ལ་
འཆོར། ། ཞེས་པའི་ལུང་བསྟན་ཐོག་ཏུ་བབས་ནས། འདི་ལོར་ཐུབ་པའི་
བསྟན་པ་ལ་ཉམས་འགྲིབ་ཆེན་པོ་བྱུང་བ་ཡིན་ནོ། །
དེ་ཡང་སེམས་ཅན་སྤྱི་མཐུན་གྱི་བསོད་ནམས་སྣུམ་ཟད་ཀྱི་མར་མེའི་
མཆེད་ཟླར་བསྙེགས་ཤིང་། ནག་ཕྱོགས་གཤེད་མའི་རུ་མཚོན་དགུང་དུ་མཆེད་
དེ། འཕགས་མཆོག་ཕྱག་ན་པདྨོའི་གདུལ་ཞིང་གངས་རི་ར་བས་བསྐོར་བའི་
ཞིང་ཁམས་ཀྱི་མཐའ་དབུས་ཐམས་ཅད་དུ་ལྷང་འཇགས་ཀྱི་འཚོ་བ་ཟང་ཟིང་དུ་
བཏང་ཞིང་། ཁྱད་པར་རྒྱལ་བའི་བསྟན་པ་རིན་པོ་ཆེ་དང་། བསྟན་འཛིན་
- 83 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།།
གྱི་སྐྱེས་བུའི་ཚོགས་མཁའ་ལ་རྒྱུ་སྐར་དང་ས་ལ་རྩི་ཐོག་བཞིན་དུ་བཀྲ་བ་དང༌
བཅས་པར་ གནམ་ ས་ མགོ་ སྟེང་ སློག་འདྲའི་ དུས་འགྱུར་ཆེན་པོ་བྱུང་བས།
སྐྱབས་རྗེ་བླ་མ་རིན་པོ་ཆེའང་གཞན་དང་མཚུངས་པར་ཆོས་གྲྭར་ཕེབས་པ་
སོགས་ལ་མཚམས་འཇོག་དགོས་བྱུང་། །
དེ་ནས། ཉིན་མོ་རྣམས་སུ་ཁྱིམ་པ་རྣམས་དང་ལྷན་དུ་ངལ་རྩོལ་གྱི་ལས་
དཀའ་ཡང་བྱེད་དགོས་བྱུང་ཡང་། མཚན་མོ་རྣམས་སུ། གསང་སྟབས་ཀྱིས་
སྒྲུབ་བརྒྱུད་བསྟན་པའི་མངའ་བདག་རྡོ་རྗེ་འཆང་བླ་མ་དམ་པ་ཀུན་དགའ་རྒྱལ་
མཚན་གྱི་ཞལ་སྔ་ནས་ཀྱི་དྲུང་ནས། ནི་གུའི་ཁྲིད་ལུང་དང་། དཔལ་ལྡན་
ཤངས་པའི་ཆོས་སྐོར་གྱི་དབང་ཁྲིད་ཡོངས་རྫོགས་རྗེ་སྒྲོལ་བའི་མགོན་པོའི་ཡིག་
ཆའི་སྟེང་ནས་དང་། ཀོང་སྤྲུལ་ཐམས་ཅད་མཁྱེན་པའི་ཡིག་ཆའི་སྟེང་ནས་
ཕྱིའི་བཀའ་ནང་གི་བཀའ་སོགས་ཁོང་དང་སྤྲུལ་བསྟན་པ་གསལ་བྱེད་རྣམ་
གཉིས་ཀྱིས་ལེགས་པར་མནོས། །
དེ་ནས་སྐུ་སྙུང་ཁུལ་བྱས་ཏེ་ལྐོག་ ཏུ། ཁོང་གཅིག་པུས་ཉིན་མཚན་
དབྱེར་མེད་དུ་ནི་གུ་ལ་བརྩོན་པ་ཆེན་པོའི་སྒོ་ནས་ཉམས་ལེན་མཐར་ཆགས་སུ་
བྱས་ཤིང་། འདི་སྐབས་ཁོང་སྨན་ཁང་དུའང་སོང་ཁུལ་བྱས་ནས། དེར་ཟླ་
གཅིག་ལྷག་ལ་བཞུགས་ཏེ། ཞག་བདུན་བརྒྱད་ཙམ་ལ་བཤང་གཅི་མ་འདོར་
བ་དང་། ཚ་ཐུར་བཞག་སྐབས་ཀྱང་། རླུང་བཟུང་བས་དེའི་ཚད་མཐོན་པོར་
སླེབས་པས་སྨན་པ་རྣམས་ཀྱང་ཧ་ལས་ཏེ་ སྐྲགས་ གསུངས། དེ་ལྟར་རིམ་
གཉིས་རྣལ་འབྱོར་གྱི་དབང་ཕྱུག་ཨ་ཁུ་ནོར་བཟང་ལས། ཆོས་རྗེ་ཀུན་མཁྱེན་
དོལ་པོ་བའི་བཀའ་འབུམ་གྱི་བཀླག་ལུང་ཆ་ཚང་བ་གསན་བཞེས་མཛད།
རྗེ་བླ་མ་རིན་པོ་ཆེས། དུས་ཟིང་གི་འཁྲུགས་རྩོད་འོག་ཏུ་འཚོ་བའི་ཉམ་
- 84 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
ཆུང་གི་འགྲོ་བ་སྤྱི་དང་། ཁྱད་པར་དགོན་གོང་འོག་གི་དགེ་འདུན་འདུས་པ་སྤྱི་
ལ་དུས་རབས་འཕོ་འགྱུར་གྱི་གོམ་འགྲོས་དང་བསྟུན། དེ་དག་ལ་ཕན་པའི་
བཀའ་སློབ་མང་བོ་གནང་ཞིང་། རྒྱལ་བའི་བསྟན་པ་རིན་པོ་ཆེ་ཉམས་འགྲིབ་
བྱུང་བ་ལ་ཐུགས་ཀྱིས་མ་བཟོད་པར་སྤྱན་ཆབ་བསིལ་བཞིན་དཔེ་རྒྱུན་དཀོན་
པའི་ཡིག་ཆ་རེ་སྦེད་ཅི་ཐུབ་བྱེད་དགོས་ཞེས་གཞན་ལ་སྐུལ་མ་གནང་ཞིང་།
ཁོང་ཉིད་ཀྱིས་ཀྱང་། དེ་བཞིན་དུ་བརྩོན་པར་བྱས། དེའི་སྐབས་སུ་དུས་
འགྱུར་ཀྱི་ཐལ་འཚུབ་ཆེས་ཆེར་འཁྲིགས་པའི་དབང་གིས་ཆོས་འཆད་ཉན་དང་།
སྐུ་གསུང་ཐུགས་རྟེན་བཀྲམ་པ་ཕར་ཞོག མ་ཎི་ཙམ་ཡང་འདོན་མི་ཆོག་པའི་
མུན་ནག་ ཏུ་གྱུར་ཚེ། ཉིན་མོ་རྣམས་སུ་ངལ་རྩོལ་གྱི་ལས་ལ་ཞུགས་ཀྱང་།
མཚན་མོ་དང་བར་གསེང་གང་ཡོད་དུ། རྗེ་བླ་མ་ཉིད་ཀྱིས་ཐུགས་སྟོབས་ལྷག་
པར་བསྐྱེད་དེ། རང་དགོན་དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ།
བདེ་ལེགས་ཐམས་ཅད་ཀྱི་འབྱུང་གནས་དཔལ་ལྡན་རྩ་བའི་བླ་མ་ཡིན་པར་ལུང་
རིགས་ཀྱིས་ངེས་པ་དྲངས་ཏེ། བླ་མ་མཆོད་པ་བདེ་ལེགས་རབ་རྒྱས་དང་།
ཐུན་མོང་དང་ཐུན་མོང་མ་ཡིན་པའི་སྨོན་ལམ་སོགས་ཟླ་བའི་འཕེལ་འགྲིབ་ཟུང་
ཚན་བཅུ་གཉིས་རྫོགས་པའི་བར་དུ་རྒྱུན་མ་ཆད་པའི་སྒོ་ནས་ཐུགས་སྨོན་རྣམ་
དག་གནང་། །
རྟ་ཟླའི་དྲུག་མཆོད་སྐབས་སུའང་། གྲྭ་ཚང་ཅི་ཡོད་འཚོགས་ཞུགས་
གནང་བ་དང་། གཟིམ་ བརྡ་ གཏོང་བ་བཅས་མ་འོངས་པར་ དགེ་འདུན་
འདུས་ པ་ རྒྱ་ མཚོ་ སླར་ཡང་འཚོགས་ཐུབ་ པའི་ རྟེན་ འབྲེལ་ བསྒྲིགས་ པར་
གསུངས། འདི་སྐབས་ཀྱི་སྔ་ཕྱི་རྣམས་སུ། མགོ་བོ་འཁོར་བའི་ཅོལ་ཆུང་
འགའ་ཞིག་གིས་ཡ་རབས་དྲང་བདེན་གྱི་དམ་པའི་ཚུལ་ལ་གནས་པའི་སྐྱ་སེར་
- 85 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཕལ་མོ་ཆེ་དང་། ཁྱད་པར་བཀའ་རབ་འབྱམས་ཀྱི་དགེ་བའི་བཤེས་གཉེན་
དང་བླ་སྤྲུལ་ཕལ་ཆེར་ལ་ཡ་ང་བའི་མནར་གཅོད་དང་བྲན་གཡོག་ཏུ་བཀོལ་བ་
སོགས་མི་འཚམ་པ་མང་དུ་བྱས་པ་ནི། ལེགས་བཤད་གཏེར་སྨྲ་རྣམས་ཀྱིས།
ཡོན་ཏན་མེད་པའི་སྐྱེ་བོ་འགའ། ། ཡོན་ཏན་ཅན་ལ་ལྷག་པར་སྡང། །
གངས་ཀྱི་ཡུལ་དུ་དགུན་སྐྱེས་པའི། ། ལོ་ཏོག་ལྟས་ངན་ཡིན་ཞེས་སྒྲོགས། །
ཞེས་པའི་ངང་ཚུལ་ལས་མ་འདས་སོ། །
དགུང་གྲངས་སོ་བདུན་བཞེས་པ་རབ་རྒྱལ་ལྕགས་གླང་( ༡༩༦༡)
ལོར་བསེ་དགོན་ཐུབ་བསྟན་ཕྱོགས་ལས་རྣམ་རྒྱལ་གླིང་གི་མཐའ་བ་རྣམས་ཚན་
གཉིས་སུ་ཕྱེ་ནས། གཅིག་རྔ་སྟོད་སྒོ་མང་དུ་འགྲོ་དགོས་བྱུང་བས་བདག་ཉིད་
ཆེན་པོའང་དེའི་གྲས་སུ་ཕེབས། དེའི་སྐབས། ཁོང་མ་སྨད་གཉིས་ལ། བུ་
དྲུག་སྐོམ་ཁོ་དང། སྐུ་སྲིང་བསོད་ནམས་དབང་མོ་གཉིས་ཀྱིས་བྱ་བ་གང་ཅིའི་
ཐད་ལ་གྲོགས་དན་བཟང་པོ་བྱས་གསུངས། ཡང་ཞལ་ནས། སྒོ་མང་དུ་
ཕེབས་པའི་སྐབས་ དུས་གསུམ་རྒྱལ་བའི་བསྟན་སྲུང་དཔལ་ལྡན་མགོན་པོ་
དྲཀད་ཀྱང་ཕྱི་བཞིན་དུ་འབྲང་བའི་ཉམས་ཤར་གསུངས། དེ་ནི་ཆོས་ཚུལ་
བཞིན་དུ་སྒྲུབ་པའི་གང་ཟག་མ་ཡིས་བུ་བཞིན་དུ་སྐྱོང་བའི་དན་རྟགས་སུ་
གསལ། ཡུལ་དེར་ཕེབས་ནས་བར་སྐབས་སོགས་སུ། གཞན་གྱིས་མི་མཐོང་
བའི་སར་བླ་མ་དམ་པ་བསྟན་པ་ཆོས་འཕེལ་དང་བདག་ཉིད་ཆེན་པོ་བཅས་
ཀྱིས། ཊ་མ་རུས་རྔ་བྱས་དྲིལ་བུས་སྦུབ་བྱས་ཏེ་དཔལ་ལྡན་མགོན་པོ་དྲཀྐད་ཀྱི་
གསོལ་ཁ་རྒྱས་པར་གསུངས། དེའི་རྐྱེན་གྱིས་བྱ་བ་གང་ཡིན་ཡང་ལེགས་པའི་
མཚན་མ་འགོག་མེད་དུ་འཕྱུར།
དེ་རྗེས་ས་རྒོད་བཏུལ་ནས་ཞིང་དུ་བསྒྱུར་བ་སོགས་བཟོད་པར་དཀའ་
- 86 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
བའི་ངལ་རྩོལ་ལ་ཞུགས་ཀྱང་། དེའི་ཚེ་ཐུགས་ལ་སྐྱོ་ངལ་མེད་པ་མ་ཟད།
བཅོམ་ལྡན་འདས་ཀྱིས། ལས་མ་བྱས་པ་དང་མི་འཕྲད། བྱས་པ་ནི་ཆུད་མི་
ཟ་བར་གསུངས་པས། ད་ལན་གྱི་དཀའ་སྡུག་འདིའང་རང་གིས་བྱས་པའི་
ལན་ཡིན་ཕྱིར། རྒྱུད་ཀྱི་སྒྲིབ་པ་ཅུང་ཟད་རེ་དག་བྱེད་ལ་ཨེ་འགྲོ་སྙམ་ཏེ་ངལ་
རྩོལ་ལའང་གཡོ་སྒྱུ་མ་བྱས་པར་གཅིག་ཏུ་བརྩོན་པར་བྱས་གསུངས། ཇི་སྐད་
དུ། བདེ་བའི་རྒྱུ་ནི་རེ་འགའ་འབྱུང་། ། སྡུག་བསྔལ་རྒྱུ་ནི་ཤིན་ཏུ་མང་། །
སྡུག་བསྔལ་མེད་པར་ངེས་འབྱུང་མེད། ། དེ་བས་ཁྱོད་སེམས་བརྟན་པར་
མནོས། ། ཞེས་གསུངས་པ་ལྟར། དེ་དག་ནི་རང་རང་གི་ལས་ཀྱིས་བསྐྱེད་པ་
ཤ་སྟག་ཡིན་ཞིང་། ལས་ཀྱི་རྣམ་པར་སྨིན་པའི་འབྲས་བུ་ད་ལྟ་མྱོང་བཞིན་པ་
འདི་ལ་བརྟེན་ནས། སེམས་ཅན་སོ་སོའི་མི་དགེ་བའི་ལས་ཐམས་ཅད་ཟད་པ་
དང་། རྐྱེན་འདིས་སེམས་ཅན་འདི་དག་ཐམས་ཅད་ཀྱིས་སྲིད་པར་ཡིད་སྐྱོ་སྟེ་
ངེས་འབྱུང་གི་བསམ་པའི་རྒྱུ་བྱས་ནས་ཐར་བ་མཆོག་གི་གོ་འཕང་མྱུར་དུ་ཐོབ་
པར་གྱུར་ཅིག་སྙམ་པའི་བྱམས་བརྩེ་མངོན་དུ་མཛད་དོ། །
དེ་ནས་སྐབས་ཤིག་ཏུ། ཁོང་ཉིད་རྟ་གསོ་ཞིག་ལ་བཞག་ཅིང་། དེ་
ལུགས་ལྟར་གྱི་བྱ་བ་ལ་བརྩོན་བཞིན་བཞུགས་པའི་བར་སྐབས་སུ། རྟ་ལ་ནད་
བྱུང་བས་འགོག་བཅོས་ཇི་ལྟར་བྱས་ཀྱང་མ་ཕན་པར་ཐབས་ཟད་ཚེ། ལྐོག་ཏུ་
ཁོང་གི་གསང་ཆབ་ཞིག་རྟ་རྣམས་ལ་བླུགས་པས་རྟ་ནད་གཞི་མེད་དུ་དྭངས་
སོང་ཟེར། །
དེ་ནས། ལོ་རེའི་དབྱར་ཁ་རྣམས་སུ། པས་མོ་ཞེས་པའི་སྨན་སྡུམ་དེ་
བསྐོ་མཁན་རྣམས་ཀྱི་ཇ་མ་ལ་ཕེབས་དགོས་བྱུང་། དེའི་སྐབས་སོགས་སུ་གོ་
སྐབས་ལེགས་པོ་རྙེད་དེ། མཛེས་ཤིང་ལྟ་ན་སྡུག་པའི་ནེའུ་གསེང་གི་གཞི་ལ་
- 87 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དམར་སེར་གྱི་མེ་ཏོག་སྣ་ཚོགས་བཀྲ་བའི་དབུས་སུ་བཞུགས་ནས། སངས་
རྒྱས་ཀུན་དངོས་ཆོས་རྗེ་ཀུན་མཁྱེན་དོལ་པོ་ཡབ་སྲས་ལ་རྒྱལ་བ་སྲས་དང་
བཅས་པས་བསྐོར་ནས་བཞུགས་པ་མདུན་མཁར་གསལ་བཏབ་སྟེ། དངོས་སུ་
མདུན་ན་ཡོད་པའི་མེ་ཏོག་གི་རིགས་དང་། ཆུ་ཀླུང་རྙོག་པ་མེད་པ། ནགས་
ཚལ་ཉམས་དགའ་བ་དང་། ཡན་ལག་བརྒྱད་ལྡན་གྱི་རྫ་ཆུ་དང་། གཡའ་ཆུ།
དྭངས་བསིལ་དང་ལྡན་པ། བྱ་དང་། བྱེའུ། ཁྲུང་ཁྲུང་། ཀ་ལཱ་པང་ཀ མ་
ཡུར་སོགས་ཀྱི་མགྲིན་ རྔའི་གདངས་ སྙན་ སོགས་དངོས་སུ་འབྱོར་བ་དང་།
ཡིད་ཀྱིས་སྤྲུལ་བ་འཕགས་པ་ཀུན་ཏུ་བཟང་པོའི་མཆོད་སྤྲིན་ལ་འགྲན་བཟོད་པ་
ལྟ་བུའི་མེ་ཏོག་བདུག་སྤོས་སོགས་ཕྱི་ཡི་མཆོད་པ། ནང་དང་གསང་བའི་
མཆོད་པ་སོགས་མཁའ་དབྱིངས་གང་བ་སྤྲོས་ཏེ། ཀུན་མཁྱེན་མཆོད་པ་དང་།
བླ་མཆོད་བདེ་ལེགས་རབ་རྒྱས་སོགས་གསུངས་ཏེ་མཆོད་པ་བླ་ན་མེད་པའི་
མཆོད་པས། བསོད་ནམས་ཀྱི་ཚོགས་སྒོ་དུ་མ་ནས་བསགས་པ་ལ་བརྩོན་པར་
བྱས་ཏེ། ཁྱད་པར་དབེན་ཞིང་ཉམས་དགའ་བའི་གནས་གང་ཡོད་ནས་ནང་
ཐུགས་དམ་ཉམས་བཞེས་ལ་ཅི་ལྕོགས་བརྩོན་གསུངས། དེ་ནི་སྤྱོད་འཇུག་ལས།
མེ་ཏོག་འབྲས་བུ་ཇི་སྙེད་ཡོད་པ་དང་། ། སྨན་གྱི་རྣམ་པ་གང་དག་ཡོད་པ་
དང་། ། འཇིག་རྟེན་རིན་ཆེན་ཇི་སྙེད་ཡོད་པ་དང་། ། ཆུ་གཙང་ཡིད་དུ་འོང་
བ་ཅི་ཡོད་དང་། ། རིན་ཆེན་རི་བོ་དང་ནི་དེ་བཞིན་དུ། ། ནགས་ཚལ་ས་
ཕྱོགས་དབེན་ཞིང་ཉམས་དགའ་དང་། ། ལྗོན་ཤིང་མེ་ཏོག་རྒྱན་སྤྲས་སྤུན་པ་
དང༌། ། ཤིང་གང་འབྲས་བཟང་ཡལ་ག་དུད་པ་དང་། ། ལྷ་སོགས་འཇིག་
རྟེན་ན་ ཡང་ དྲི་ དང་ནི། ། སྤོས་ དང་ དཔག་ བསམ་ ཤིང་ དང་ རིན་ཆེན་
ཤིང་། ། མ་རྨོས་འཁྲུངས་པའི་ལོ་ཏོག་རྣམ་པ་དང་། ། གཞན་ཡང་མཆོད་
- 88 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
པར་འོས་པའི་རྒྱན་རྣམས་ནི། ། མཚོ་དང་རྫིང་བུ་པདྨས་བརྒྱན་པ་དང་། །
ངང་བ་ཤིན་ཏུ་སྐད་སྙན་ཡིད་འོང་ལྡན། ། ནམ་མཁའ་རབ་འབྱམས་ཁམས་
ཀྱི་མཐས་གཏུགས་པ། ། ཡོངས་སུ་བཟུང་བ་མེད་པ་དེ་དག་ཀུན། ། བློ་ཡིས་
བླངས་ནས་ཐུབ་པ་སྐྱེས་ཀྱི་མཆོག ། སྲས་དང་བཅས་པ་རྣམས་ལ་ལེགས་
འབུལ་ན། ། ཞེས་གསུངས་པ་ལྟར། བསོད་ནམས་བསགས་པའི་ཞིང་བླ་ན་
མེད་པ་ལ་ཀུན་བཟང་མཆོད་སྤྲིན་བསྟར་ནས་ཚོགས་བསགས་པའི་ཐབས་ལ་
འབད་པར་གསུངས། དེ་ནི་ལམ་གྱི་གནས་སྐབས་ཐམས་ཅད་དུ་འདོར་དུ་མི་
རུང་བའི་ཉམས་ལེན་ཞིག་ཡིན་ཏེ། རྒྱུད་ལས། ཚོགས་མ་བསགས་ལ་དངོས་
གྲུབ་མེད། ། བྱེ་མ་བཙིར་བས་མར་མི་འབྱུང་། ། ཞེས་གསུངས་པའི་ཕྱིར་
རོ། ། དེ་འདྲའི་མཆོད་པ་འབུལ་བའི་སྐབས་སུའང་གཞན་གྱི་ལད་མོ་ཙམ་མ་
ཡིན་པར། དང་པོ་སྦྱོར་བ་སེམས་བསྐྱེད་ཀྱི་རྩིས་ཟིན་པ་དང་། བར་དུ་
དངོས་གཞི་དམིགས་པ་མེད་པ་དང་། ཐ་མར་མཇུག་བསྔོ་བས་རྒྱས་ཡོངས་སུ་
ཐེབས་ཕྱིར་བྱང་ཆུབ་སེམས་དཔའི་སྤྱོད་པ་རླབས་ཆེ་བའི་ངང་ཚུལ་ལས་མ་
འདས་སོ། །
དགུན་ཁ་སོགས་སུ། ཁོང་ཉིད་ཡང་ཡོས་བསྲུང་དུ་བཞག ཕྱི་ཚུལ་དེ་
འདྲའི་ལས་ལ་བརྩོན་ཁུལ་བྱེད་དགོས་ཀྱང་ནང་རིམ་གཉིས་ཀྱི་རྣལ་འབྱོར་ལ་
རྟག་ཏུ་བརྩོན་པ་མ་ཟད། ཉིན་མཚན་གཉིས་ལ་ཆོས་ཐུན་རེ་བཅད་ནས་རྟོན་
བཞི་ལྡན་པ་རིགས་ལྡན་སྤྲུལ་བའི་སྐུའི་ཐུགས་ཀྱི་དགོངས་བཅུད་རྒྱལ་བའི་
དགོངས་པ་མཐར་ཐུག་ ཏུ་ སྟོན་པའི་གཞུང་རི་ཆོས་ངེས་དོན་རྒྱ་མཚོ་དང་།
འཇམ་མགོན་བླ་མ་ཏཱ་ར་ནཱ་ཐའི་དབུ་མ་ ཐེག་ མཆོག་ ཤིན་ ཏུ་ རྒྱས་པ་དང་།
དེའི་འགྲེལ་བཤད་བླ་ཆེན་ཡེ་ཤེས་རྒྱ་མཚོའི་ཡིག་ཆ་རྩ་འགྲེལ་སོགས་ལ་གཟིགས་
- 89 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྟོག་ཡང་ཡང་གནང་། བཤད་སྒྲུབ་འཕེལ་རྒྱས་ གླིང་གི་ གྲོགས་དགེ་བའི་
བཤེས་གཉེན་རྣམས་ དང་ ཕན་ཚུན་དོགས་ གཅོད་ ཀྱང་ལན་འགར་ མཛད།
འདི་སྐབས་སུ། དུས་འགྱུར་གྱི་གདུག་རྩུབ་ཕྱོགས་ཀུན་ཏུ་མཆེད་པས་ལུགས་
མེད་ཀྱི་མནར་གཅོད་འོག་ཏུ་འཚོ་དགོས་བྱུང་ནའང་། རིམ་གྱིས་ཁོང་ལ་སྔོན་
ཐོན་གྱི་མགོ་ཁྲིད་པ་རྣམས་ཀྱིས་ཀྱང་སྡང་བོར་མ་བྱས་པར། དམིགས་བསལ་
གྱི་ལས་དཀའ་སླ་བ་རེ་བཞག་པས་དཀའ་ངལ་ཆེར་མ་བྱུང་བ་མ་ཟད་འཚོ་
བའང་ཇེ་བཟང་ལ་ སོང་། ས་སྐྱ་པཎྜི་ཏས། ཆེན་ པོ་ རེ་ཞིག་རྒུད་ གྱུར་
ཀྱང་། ། དེ་ལ་ གདུང་བ་བསྐྱེད་མི་དགོས། ། ཟླ་བ་ རེ་ཞིག་ གཟས་ ཟིན་
ཡང་། ། དེ་མ་ཐག་ཏུ་གྲོལ་བར་འགྱུར། ། ཆེན་པོས་དགྲ་ལ་བྱམས་བྱས་
ནས། ། དགྲ་ ཉིད་ དེ་ ཡི་ དབང་དུ་ གྱུར། ། མང་ བོས་ བཀུར་ བས་ ཀུན་
བསྐྱངས་པས། ། ཀུན་གྱིས་རྒྱལ་བོར་དབང་བསྐུར་ཏོ། ། ཞེས་གང་གསུངས་
པ་ལྟར་རོ། །
དེ་རྗེས་རྒྱུན་མཆོད་ཀྱི་མར་མེ་བགྲང་བྱ་གཅིག་གི་རིང་མ་ཆད་པར་
བསོད་ནམས་བསགས་པའི་ཞིང་དུ་ཕུལ་བ་དང་། དུས་ཟིང་གི་གདུག་རྩུབ་ཀྱི་
ཀློང་དུ་ཆུད་པས། མངོན་གསལ་དུ་ཕྲེང་བ་ཙམ་ཡང་བཟུང་མི་ཆོག་པའི་དུས་
སྐབས་འདི་ལྟ་བུ་ལའང་། ཁོང་གིས་ཐུགས་བསྐྱེད་པདྨ་དཀར་བོ་ལྟར་ཁྱད་དུ་
འཕགས་པའི་སྒོ་ནས། རྒྱལ་བའི་བསྟན་པ་རིན་པོ་ཆེ་ཕྱོགས་དུས་ཀུན་ཏུ་རྒྱས་
པའི་ཐབས་ལ་སྒོ་གསུམ་གྱི་བརྩོན་པ་ལྷུར་བླངས་ཏེ། ནང་རིམ་གཉིས་ཀྱི་རྣལ་
འབྱོར་དང་མ་བྲལ་ཞིང་ཕྱི་བྱ་བ་ལས་ཀྱི་འཁོར་ལོ་དང་ཟུང་དུ་འབྲེལ་ཏེ། ཇི་
སྐད་དུ། རྗེ་དོལ་པོ་སངས་རྒྱས་ཀྱིས། བདག་ནི་སྐྱེ་ཞིང་སྐྱེ་བ་ཐམས་ཅད་
དུ། ། བསྟན་པ་གསལ་བར་བྱེད་གྱུར་ཅིག ། བསྟན་པ་གསལ་བར་མ་ནུས་
- 90 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
ནའང་། ། བསྟན་པའི་ཁུར་ཆེན་འཁུར་བར་ཤོག ། ཁུར་ཆེན་འཁུར་བར་མ་
ནུས་ནའང་། ། བསྟན་པར་སེམས་ཁྲལ་བྱེད་པ་དང་། ། བསྟན་པ་ཉམས་ཀྱི་
དོགས་པ་ཡི། ། བྱ་ར་ཙམ་ཡང་བྱེད་པར་ཤོག ། ཅེས་པའི་ལུང་དེ་རྒྱུན་དུ་
ཞལ་ནས་གསུངས་ཤིང་དོན་སྐུ་ཉམས་སུ་བཞེས་པ་དགོངས་ཏེ། བསྟན་པ་
ཡུན་རིང་དུ་གནས་པའི་རྐྱེན་དུ་དམིགས་ནས་དཔེ་རྙིང་དང་དཔེ་དཀོན་རྣམས་
ཀྱི་རྒྱུན་ཆད་ཀྱིས་དོགས་ནས་འཚོལ་སྡུད་དང་། ཁྱད་པར་པར་གསར་སྐྲུན་གྱི་
རྒྱུན་རེ་ཚུགས་ན་ལེགས་པར་དགོངས་ནས། དེའི་རིམ་གྲོ་ལ་གདུགས་དཀར་
ཁྲི་རྫོགས་སོགས་སྐབས་དང་སྐབས་སུ། རྔ་སྟོད་བཀྲ་ཤིས་སྒོ་མང་གི་དགེ་
བཤེས་འཇམ་དབྱངས་དང་སྔོ་ཤུལ་དགོན་གྱི་གྲྭ་བ་འགའ་རེ་དང་བཅས་པས་
ལེགས་བསྒྲུབས་མཛད། །
དེ་ནས། ལྐོག་ ཏུ་ གསང་ བའི་ཚུལ་ གྱིས་ ཐོག་ མའི་ རྟེན་ འབྲེལ་ དུ་
གཟིགས་ནས། ཆོས་རྗེ་དོལ་པོ་ཤེས་རབ་རྒྱལ་མཚན་དཔལ་བཟང་པོའི་སྐྱེས་
རབས་ཁྱད་འཕགས་དང་། དེ་རྗེས་རིམ་བཞིན་དཔལ་ལྡན་ཀ་ལཱ་པའི་ཞིང་
བསྟོད་ཚོགས་གཉིས་ཟུང་འཇུག་མ་དང་། འཇམ་མགོན་བླ་མ་ཏཱ་ར་ནཱ་ཐའི་
འཕགས་པ་ཚེ་དང་ཡེ་ཤེས་དཔག་ཏུ་མེད་པ་ཞེས་བྱ་བའི་ཐེག་པ་ཆེན་པོའི་མདོ་
འགྲེལ་དང་། བསྟན་རྒྱུན་ལ་དགོངས་ཏེ་ལམ་རིམ་བདུད་རྩིའི་ཉིང་ཁུ། རྗེ་
ངག་དབང་བློ་གྲོས་གྲགས་པའི་དབུ་མ་ངེས་གསང་པད་མོ་འབྱེད་པའི་ཉི་ཟེར་
སོགས་པར་རྐོན་བློ་གསལ་ཞིང་ལག་བདེ་བའི་རྩེར་སོན་པ་འགའ་རེ་བཙལ་ནས།
དེ་དག་གིས་པར་དུ་བསྐོས། དེ་སྐབས་མ་དཔེ་ཁུངས་དག་དང་། དག་ཡིག་
གི་དཔེ་ འཛོམས་ཚད་ཀྱི་དག་ཆ་དང་ བསྟུན་ཏེ། སྐྱ་ ཞུས། དམར་ཞུས།
དཔར་ཞུས་བཅས་གཞུང་གཅིག་ལ་ལན་གསུམ་རེ་དག་བཅོས་བྱས་སོ། །
- 91 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གསུང་རབ་དེ་དག་པར་དུ་བཞེངས་གྲུབ་རྗེས། ལམ་རིམ་བདུད་རྩིའི་ཉིང་ཁུ་
ཚར་སྟོང་ལྷག་པར་ཏེ་ཕྱོགས་ཀུན་ཏུ་བཀྲམ། །
དེ་ནས་ཀུན་མཁྱེན་དོལ་པོ་བ་ཤེས་རབ་རྒྱལ་མཚན་དཔལ་བཟང་པོའི་
རི་ཆོས་ངེས་དོན་རྒྱ་མཚོ་པར་དུ་བཞེངས་པའི་དབུ་བཟུང་སྟེ་ཉིན་ལས་ཉིན་
ཐུང་ཞིང་། མཚན་ལས་མཚན་ཐུང་བའི་ལེགས་མཛད་དང་། ལྷག་པར་ལྐོག་
ཏུ་མཚན་གུང་རེག་ལ་རྒྱུན་ཆགས་སུ་བརྩོན། མ་ཕྱི་ཇོ་ནང་རྟག་བརྟན་དམ་
ཆོས་གླིང་གི་པར་མ་ཞིག་ཡོད་པ་དེ་ཉིད་གཞིར་བཟུང་བ་ཡིན་གསུངས། དེའི་
སྐབས་སུ། སྔོན་ཐོན་གྱི་མི་སྣ་རེ་གློ་བུར་དུ་སླེབས་བྱུང་ན། དེའི་སྔ་ནུབ་ཀྱི་རྨི་
ལམ་དུ་བརྡ་ཐོན་པས། ཤིང་པར་གྱི་ལས་ཀྱིས་བྲེལ་ཏེ་འདུ་ལོང་ཆེ་ནའང།
དགྲ་ལག་ཏུ་ཐེངས་གཅིག་ཀྱང་མ་ཤོར་བ་མ་ཟད། གཏམ་ངན་ཙམ་ཡང་སྙན་
གྱི་བུ་གར་སོན་མ་དགོས་པར་མ་གཏོགས། གལ་ཏེ་རྣམ་དཀར་གྱི་བྱ་བ་འདི་
ད་ག་གོང་རིམ་གྱིས་རྟོགས་ཚེ་ཁྲིམས་ཞབས་སུ་འགྲོ་དགོས་ཀྱང་། སངས་རྒྱས་
ཀྱི་བསྟན་པའི་ཆེད་དུ་སྐུ་སྲོག་འདོར་དགོས་ཀྱང་ཅི་བྱ་སྙམ་སྟེ་བཙོན་ཁང་དུ་
འགྲོ་དགོས་པར་དགོངས་ཏེ། སྐྱེད་ཡུམ་གཞན་ལ་བཅོལ་དམ་དང་ཁོང་རང་
ནས་ཀྱང་གྲ་སྒྲིག་བྱས་ནས་བསྡད་གསུངས། དེ་ནི་ཁོང་གི་ཐུགས་བསྐྱེད་རྣམ་
པར་དག་པའི་མཐུ་དང་བསླུ་མེད་བཀའ་སྲུང་རྣམས་ཀྱི་འཕྲིན་ལས་ཀྱིས་འབྲས་
རྟགས་སུ་གསལ་ལོ། །
འདི་དུས་ཆོས་རྗེ་སྦྱངས་པ་མ་འདས་སྤྲུལ་བའི་སྐུས། འབར་ཁམས་
ནས་འཚམས་འདྲིའི་རྟེན་དུ། ཚིག་སྦྱོར་ཡིད་དུ་འོང་བའི་སྒོ་ནས་ཕྱག་ཡིག་
དང་། རྡོ་ཀ་ར་དང་། ལྷ་དར་དྲི་མེད་བཅས་ཕུལ་བ་འབྱོར་ཞིང་། ཕྱག་ཡིག་
ལས། གང་གི་ཐུགས་རྗེ་དཔལ་ཡོན་རྟ་བདུན་གྱིས། ། ཀུན་ནས་དགའ་བའི་
- 92 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
སྙིང་གི་གེ་སར་བཞད། ། ཅེས་པ་ཙམ་ལས་ཕྱི་མ་རྣམས་བསྙེལ་འདུག་ཀྱང་།
དོན་གྱི་གཙོ་བོ་ནི་ཁོང་གི་སྐུ་ཡུན་རིང་མི་བཞུགས་པའི་ཉམས་དང་། མ་འོང་
བའི་ཚེ་རབས་ཐམས་ཅད་དུ་ཆོས་ཀྱི་བདུད་རྩིར་མཉམ་པོར་སྤྱོད་པའི་སྐལ་བ་
བཟང་པོ་ལྡན་རྒྱུའི་ཐུགས་སྨོན་གནང་ཡོད་གསུངས།
དེ་ནས་རིས་མེད་རྒྱལ་བའི་བསྟན་པ་ རིན་པོ་ཆེ་ཕྱོགས་དུས་གནས་
སྐབས་ཐམས་ཅད་དུ་དར་ཞིང་རྒྱས་ཕྱིར། ཀུན་མཁྱེན་སྟོང་མཆོད་ཀྱི་སྒོ་ནས་
མཆོད་པ་དང་མར་མེ་སོགས་འཕགས་པ་ཀུན་ཏུ་བཟང་པོའི་མཆོད་སྤྲིན་ལ་
འགྲན་བཟོད་པ་ལྟ་བུར་ཕུལ་ནས། བསྟན་པ་རྒྱས་པའི་སྨོན་ཚིག་རྣམ་པར་
དག་པས་མཚམས་སྦྱར་ལན་མང་དུ་གནང་། །
དགུང་གྲངས་ཞེ་གཉིས་པ་རབ་རྒྱལ་མེ་རྟ་(༡༩༦༦)ལོར་བླ་བྲང་བཀྲ་
ཤིས་འཁྱིལ་གྱི་མཁས་པའི་དབང་ཕྱུག་ཨ་ཁུ་མཁས་རྒྱམ་གྱི་དྲུང་ནས་མི་འཁྲུགས་
པའི་བློས་བསླངས་རྩིག་ཐབས་བཅས་ལེགས་པར་སྦྱངས་ཏེ། རྟེན་གཞལ་ཡས་
ཁང་བརྟེན་པ་ལྷ་དང་བཅས་པ་ལེགས་པར་བཞེངས་གྲུབ་རྗེས། འདི་སྐབས་
རིག་གནས་གསར་བརྗེ་ཆེན་པོ་ཞེས་མིང་དུ་བཏགས་པའི་ཟིང་འཚུབ་བསམ་
བཞིན་དུ་བསླངས་པས། དཀོན་བརྩེགས་འོད་སྲུངས་ལེའུར། སེང་གེ་སྲོག་
དང་བྲལ་ཡང་གཅན་གཟན་ཕྲ་མོས་ལྟ་བར་ཡང་མི་བཟོད་ན་ཟ་བ་ལྟ་ག་ལ།
དེ་ཉིད་ཀྱི་ཁོག་པའི་ནང་གི་འབུས་ཟ། དེ་བཞིན་དུ་སངས་རྒྱས་ཀྱི་བསྟན་པ་ཕྱི་
རོལ་མུ་ སྟེགས་ སོགས་ ཀྱིས་ འཇིག་ མི་ནུས་ཀྱི། ནང་ ཁོ་ ནས་ འཇིག་ ཅེས་
གསུངས་པ་ཐོག་ཏུ་བབ་པོ། །
དེས་ན་གངས་ཅན་སཱ་ལའི་སྨན་ལྗོངས་ཀྱི་སྐུ་གསུང་ཐུགས་རྟེན་ཕོན་ཆེ་
བའི་འཕྲིན་ལས་ཀྱི་མཇུག་བསྡུས་པར་བཤད་པ་ལྟར། བར་སྐབས་ཤིག་ལ།
- 93 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཁོང་གི་གཟིམ་སྤྱིལ་དུ་སྔོན་ཐོན་མགོ་ཁྲིད་པ་འགའ་རེས་སྣེ་ཁྲིད་དེ་དམར་སྲུང་
དམག་སྐོར་ཞིག་ ཐོན་ཚེ། བདག་ ཉིད་ཆེན་པོས། མི་འཁྲུགས་པའི་བློས་
བསླངས་ཕྱག་ཏུ་བཟུང་ནས་སྦེད་སྙམ་པ་ན་ཕྱག་ནས་ཤོར་ཏེ་བཅག ཚུལ་
འདིས་འདུས་བྱས་ཀྱི་ཆོས་ཀུན་འཇིག་པའི་ངང་ཚུལ་ལས་མ་འདས་པ་དང་།
ཁྱད་པར་དལ་འབྱོར་གྱི་མི་ལུས་ཀྱང་མི་རྟག་པས་ལྔ་བའི་ལམ་པོ་ཆེར་མྱུར་དུ་
ཐེག་འགྲོ་བའི་དཔེ་རུ་གོ་བ་མ་ཟད་སྒྲུབ་པའི་སྐུལ་མར་སོང་ངོ། ། དེ་ནི་རྗེ་མི་
ལས། རྫ་ད་ལྟ་ཡོད་པ་ད་ལྟ་མེད། ། དཔེ་འདིས་འདུས་བྱས་ཀྱི་ཆོས་ཀུན་
མཚོན། ། ཁྱད་པར་དལ་འབྱོར་གྱི་མི་ལུས་མཚོན། ། དེས་ན་རྣལ་འབྱོར་མི་
ལ་ང་། ། ཡེངས་མེད་དུ་སྒྲུབ་ལ་བརྩོན་འགྲུས་བྱེད། ། ནོར་ཡོད་དགུ་འདུས་
པ་མཁོ་བའི་རྫ། ། དུས་ད་ལན་ཆག་པ་བླ་མར་བྱུང་། ། ཆོས་མི་རྟག་བཤད་པ་
ངོ་མཚར་ཆེ། ། ཞེས་རྣལ་འབྱོར་གྱི་དབང་ཕྱུག་ཆེན་པོས་སྣང་སྲིད་དཔེར་
ཤར་བའི་སྒོ་ནས་དབྱངས་ཅན་རྒྱུད་མང་ལས་འཕོས་པ་ལྟ་བུའི་མགུལ་དབྱངས་
བླངས་པའི་དོན་དང་ཚུལ་ མཚུངས་སོ། ། ཡང་ནུབ་ ཅིག་ མནལ་ ལམ་ དུ།
དགེ་རྒན་སྐྲ་དཀར་ཞིང་རྩེ་ཞྭ་གྱོན་པ་ཞིག་གིས་སྙིམ་པར་མི་མགོ་རློན་པ་འགའ་
རེ་བཟུང་ནས་གུས་པའི་ཚུལ་གྱིས་བསྟན་བྱུང་ཚེ། དེ་ལས་ཕལ་ཆེར་ཁོང་གིས་
ངོ་ཤེས་པ་འདྲ་གསུངས། ཕྱིས་སུ་དེའི་སྙིམ་པར་ཐོགས་པའི་མི་མགོའི་གྲངས་
ལྟར་མཐའ་བ་རྣམས་ལ་མི་ཤི་སོང་ངོ། །
དགུང་གྲངས་ཞེ་ལྔ་ལ་ཕེབས་པ་རབ་རྒྱལ་ས་བྱ་(༡༩༦༩)ལོར་བདག་
ཉིད་ཆེན་པོས་ཡོད་དགུ་རྩལ་དུ་བཏོན་ནས་འབད་པ་ཆེན་པོ་བྱས་པའི་ལག་
རྗེས་སུ། བྱམས་ཀླུའི་དགོངས་པ་འགལ་མེད་དུ་བཀྲལ་བའི་ངེས་དོན་དབུ་མ་
ཆེན་པོའི་ལྟ་གྲུབ་ཀྱི་ཚུལ་གསལ་བར་སྟོན་པའི་གཞུང་ལུགས་ཟབ་མོ། རི་ཆོས་
- 94 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
ངེས་དོན་རྒྱ་མཚོ་ཞེས་བྱ་བ་མཐར་ཐུག་ཐུན་མོང་མ་ཡིན་པའི་མན་ངག་ཅེས་པ།
གཅིག་ལས་དུ་མ་འབྱེད་བྱེད་པར་དུ་བཞེངས་གྲུབ། དེའི་དགའ་སྟོན་གྱི་
མཚན་མོའི་གཉིད་འོད་གསལ་དུ་ཤར་བའི་ཏིང་ངེ་འཛིན་ལ་བཞུགས་པ་ན། །
དུས་གསུམ་སངས་རྒྱས་ཐམས་ཅད་འདུས་པའི་ངོ་བོ་ཀུན་མཁྱེན་དོལ་
པོ་བ་༧ཤེས་རབ་རྒྱལ་མཚན་དཔལ་བཟང་པོ་སྐུ་ལ་མཚན་དང་དཔེ་བྱད་ཡོངས་
སུ་རྫོགས་ཤིང་། ཞལ་འཛུམ་མུལ་ལེ་བར་ཁོང་ལ་གཟིགས་ནས་བཞུགས་པ།
ཕྱོགས་བཅུའི་སངས་རྒྱས་བྱང་ཆུབ་སེམས་དཔའ་དཔག་ཏུ་མེད་པས་བསྐོར་ཏེ་
ཁྲ་ཕུང་ངེ་བཞུགས་པའི་མདུན་ཕྱོགས་སུ། གླེགས་བམ་བྲག་རི་བརྩིགས་པ་
ལྟར་གདོང་དར་རྣམས་ཀྱང་རླུང་གིས་བསྐྱོད་བཞིན་ཡོད་པ་མངོན་སུམ་དུ་
མཐོང་བས། དེའི་ཚེ་ཁོང་གི་ཐུགས་ལ་འདི་ལྟར་དགོངས། གླེགས་བམ་འདི་
དག་གི་ཁྲོད་དུ། གཞན་སྟོང་དབུ་མ་ཆེན་པོའི་ཟབ་གནད་རྣམས་ལྷུག་པར་
སྟོན་པའི་བསྟན་བཅོས་རི་ཆོས་ངེས་དོན་རྒྱ་མཚོའི་ཡིག་ཆའང་ཡོད་ངེས་པས།
ཁོང་ལ་གཅིག་ཨེ་གནང་ངམ་སྙམ་བཞིན་གསོལ་བ་དྲག་ཏུ་བཏབ་པའི་མོད་ལ།
ཆོས་རྗེ་ཀུན་མཁྱེན་ཆེན་པོས་ཐུགས་དགྱེས་ཤིང་ཞལ་འཛུམ་པའི་ངང་ནས་ཕྱག་
གིས་གླེགས་བམ་ཞིག་བླངས་ཏེ་ཁོང་ལ་གནང་བར། ཁོང་གིས། དགའ་དད་
ཚད་མེད་པའི་ངང་ནས། རི་ཆོས་ངེས་དོན་རྒྱ་མཚོ་ཡིན་སྙམ་བཞིན་གླེགས་
བམ་དེའི་ཞལ་མྱུར་སྟབས་ཀྱིས་ཕྱེ་ནས་མཇལ་ཚེ། རི་ཆོས་མ་ཡིན་པར་ཟབ་
ལམ་རྡོ་རྗེ་རྣལ་འབྱོར་གྱི་ཁྲིད་ཡིག་མཐོང་བ་དོན་ལྡན་ཞེས་བྱ་བའི་བསྟན་
བཅོས་དེ་ཉིད་ཡིན་འདུག དེ་མ་ཐག་ཁོང་གི་ལུས་ཀྱི་བ་སྤུ་གཡོས། མིག་ནས་
མཆི་མ་འཁྲུགས། མི་ལྡོག་པའི་དད་པ་སྙིང་ནས་འཁྲུངས་ཏེ་ལུས་སེམས་ལ་ཞི་
བདེ་འགྱུར་མེད་ལྷན་སྐྱེས་ཀྱི་བདེ་བ་ཆེན་པོ་སྐྱེས་ཏེ་འཕར་གཡོ་ཡུན་རིང་དུ་
- 95 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱུང་ཞིང་། དེའི་ཚེ་གསེར་ལྡན་འཛིན་མའི་ལྟོ་བར། དམར་སེར་ལི་ཁྲིའི་རྒྱ་
མཚོ་འཕྱུར་བ་ལྟ་བུའི་ངུར་སྨྲིག་གི་མདངས་ཀྱིས་མཛེས་པའི་དགེ་འདུན་པ་མང་
བོས། ཐུན་མོང་མ་ཡིན་པའི་སྨོན་ལམ་རྒྱལ་བ་རྒྱ་མཚོ་མ་འུར་འུར་གསུང་
བཞིན་གདའ། དེའི་གསུང་གི་ཚིག་ལ་ཉན་ཚེ། ཉམས་པ་རྣམས་གསོ་ནུས་
པར་གྱུར་ཅིག ཅེས་དང་། གྲྭ་བ་འགའ་རེས། རྫོགས་རིམ་སྦྱོར་བ་ཡན་ལག་
དྲུག་གི་སྨོན་ལམ་ལྷ་བདེ་གཤེགས་མ་གསུང་བཞིན་འདུག དེ་ནས། ཆོས་རྗེ་
ཀུན་མཁྱེན་རིན་པོ་ཆེ་དང་རྒྱལ་བ་སྲས་བཅས་མདུན་གྱི་པོ་ཏི་དང་བཅས་ཆར་
ཆེན་པོ་བབས་པ་བཞིན་དུ་ཁོང་དང་དགེ་འདུན་པ་རྣམས་ལ་སིབ་སིབ་ཐིམ་
ཞིང་བྱིན་གྱིས་བརླབས་པ་དང་། ངོ་མཚར་བའི་མེ་ཏོག་འདབ་མ་བཞི་དང་།
བརྒྱད་སོགས་ཅི་རིགས་ཀྱི་ཆར་ཡང་བབས་པ་བྱུང་གསུངས།
དེ་ལས་ཟབ་ལམ་རྡོ་རྗེ་རྣལ་འབྱོར་གྱི་ཁྲིད་ཡིག་མཐོང་བ་དོན་ལྡན་
གནང་བ་ནི། རིང་མིན་མྱུར་དུ་དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་
དུ་དཔལ་ལྡན་རྒྱལ་བ་ཇོ་ནང་བའི་བྱིན་རླབས་ དོན་བརྒྱུད་ཀྱི་བདག་པོར་
བཞུགས་ཏེ། དཔལ་དུས་ཀྱི་འཁོར་ལོའི་བསྐྱེད་རྫོགས་ཟུང་དུ་འབྲེལ་བའི་རིམ་
གཉིས་ཀྱི་ལམ་ཟབ་མོའི་ཁྲིད་སྟོན་པའི་རྡོ་རྗེ་སློབ་དཔོན་དུ་མངའ་གསོལ་བའི་
འབྲས་བུའི་རྟགས་བསླུ་མེད་དུ་ངོམ། ཕྱིས་སུའང་ཁོང་གིས། སློབ་བུ་རྣམས་
ལ་གསུང་རྒྱུར། ད་དུང་དཔལ་རྒྱལ་བ་ཇོ་ནང་བའི་བརྒྱུད་པའི་བྱིན་རླབས་མ་
ཡལ་བའི་རྟགས་སུ། ཁོང་ལ་ཀུན་མཁྱེན་དོལ་པོ་བས་ཁྲིད་ཡིག་མཐོང་བ་དོན་
ལྡན་ཞིག་གནང་བྱུང་ཞེས་ཡང་ཡང་གསུངས། དེ་བཞིན་དུ། ཐུན་མོང་མ་
ཡིན་པའི་སྨོན་ལམ་རྒྱལ་བ་རྒྱ་མཚོ་མ་གསུང་བའི་ཚིག་རིས་ལ་ཉན་ཚེ། ཉམས་
པ་རྣམས་གསོ་ནུས་པར་གྱུར་ཅིག་ཅེས་གསུང་བའི་ཚིག་མཚམས་དང་ཁེལ་བ་
- 96 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
སོགས་ནི། ཁོང་གིས། ཕྱིས་སུ་དབང་ལུང་མན་ངག་གི་གདམས་པ་རྣམས་
ཉམས་པ་སླར་གསོའི་ཚུལ་གྱིས་བྱིན་རླབས་དོན་བརྒྱུད་ཀྱི་མན་ངག་གི་གྲུ་ཆར་
ལྷུག་པར་འཇོ་བས་སྒྲུབ་བརྒྱུད་བསྟན་པའི་གསོས་སུ་གྱུར་ཏེ། མཐའ་དབུས་
ཀུན་ཏུ་ངེས་དོན་སྙིང་པོའི་བསྟན་པ་སྤེལ་བའི་བརྡ་ཡིན་པར་བསྙོན་དུ་མེད་
དོ། །
གཞན་ཡང་། དེའི་ མཚན་ མོ་ གཅིག་ པར། པར་ཚ་ བ་ ཨེ་ལུ་ ཆོས་
འཛིན་ཟེར་བའི་རྨི་ལམ་དུ། དབེན་པའི་གནས་མཆོག་འདྲ་ནང་ནས་བླ་མ་
མང་བོ་དཔལ་མི་འགྱུར་བདེ་ཆེན་གླིང་དུ། ཐུན་མཚམས་གསར་བའི་ལང་ཚོ་
ལ་འགྲན་བཟོད་པའི་དགེ་འདུན་འདུས་པ་རྒྱ་མཚོས་ སེར་ ཕྲེང་གི་སྒོ་ནས།
གདུགས་དང་། རྒྱལ་མཚན། བ་དན་ལ་སོགས་པའི་མཆོད་པའི་བྱེ་བྲག་
མཐའ་ཡས་པ་དང་། འབུད་རྡུང་རྒྱུད་དཀྲོལ་གྱི་རོལ་མོ་དུ་མའི་དབྱངས་སྙན་
དལ་གྱིས་རྒོད་བཞིན་གདན་དྲངས་བཞིན་ཡོད་པ་ཞིག་རྨིས་ཟེར། དེ་མཐུན་
པར་སྐོན་པ་དགེ་དོན་གྱིས་ཀྱང་། ཁོ་རང་ར་བ་ཆེན་པོ་ཞིག་ཏུ་སླེབས་ཚེ།
དེའི་ནང་དུ་ཨུཏྤལ་དང་པདྨ་དཀར་བོ་མནྡྷ་ར་སོགས་མེ་ཏོག་གི་རིགས་སྣ་
ཚོགས་ཀྱིས་ཁྱབ་འདུག་ཅིང་། མེ་ཏོག་རེ་རེའི་རྩེ་ལ་པོ་ཏི་རེ་རེས་བརྒྱན་པ་
ཞིག་རྨིས། དེ་མཚུངས་སུ་ཁོང་གི་བསྐྱེད་ཡུམ་གྱིས་ཀྱང་། དམར་སེར་ལི་ཁྲིའི་
རྒྱ་མཚོ་འཕྱུར་བ་ལྟ་བུའི་དགེ་འདུན་པའི་སྡེ་མང་བོ་འཚོགས་བཞིན་ཡོད་པ་
ཞིག་རྨིས་གསུངས། །
དེ་ཐམས་ཅད་རི་ཆོས་ངེས་དོན་རྒྱ་མཚོའི་པར་ལེགས་གྲུབ་བྱུང་བའི་
དགའ་སྟོན་གྱི་མཚན་མོ་གཅིག་ལ་དུས་མཚུངས་སུ་རྨིས་པ་ཡིན་པས། ཆོས་རྗེ་
ཀུན་མཁྱེན་ཡབ་སྲས་ཀྱི་བྱིན་རླབས་སྙིང་ལ་ཞུགས་ཤིང་རྗེས་སུ་བཟུང་བའི་ཀུན་
- 97 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མཁྱེན་དོལ་པོ་བ་སྐུ་ངོ་མ་གསུང་དྲོན་མོ་ཞིག་བདག་ཅག་གི་མགོན་དུ་བྱོན་ཡོད་
པར། འདི་ལས་ལྷག་ པའི་རྣམ་ཐར་དང་ཡིད་ཆེས་པའི་གནས་མི་དགོས་
སོ། ། །
དེ་སྐབས་སུ་ཤར་འཛམ་ཐང་བ་ངག་དབང་བློ་གྲོས་གྲགས་པའམ་མ་ཏི་
ཀིརྟི་རིན་པོ་ཆེས་ཀྱང་། ཁོང་ལ་བསྔགས་ཚིག་གི་མེ་ཏོག་འདི་ལྟར་འཐོར་བ་
ཡིན་ཏེ། དུས་མཐར་དམ་པའི་ངང་ཚུལ་ཟླ་བྲལ་ཞིང་། ། རླབས་ཆེན་ཐུགས་
རྗེས་བསྟན་འགྲོར་ལེགས་ ཕན་ སྤེལ། ། མཛད་འཕྲིན་དཔལ་ མངའ་རྒྱལ་
བསྟན་ལེགས་འདེགས་མཁན། ། བསྟན་རྩ་སྐྱེས་ཆེན་མཆོག་གི་ཐུགས་བསྐྱེད་
ལས། ། ངོ་མཚར་ལེགས་བཞེངས་གསར་བ་གང་འདི་སྔར་མེད་དཔག་བསམ་
རྐང་འཐུང་ལྗོན། ། རྫོགས་ལྡན་ཆོས་ཀྱི་འབྲས་བཟང་གཡུར་ཟ་ཐུབ་བསྟན་
ཕྱོགས་ལས་རྣམ་པར་རྒྱལ། ། ངེས་དོན་དགའ་ཚལ་ གླིང་དུ་བསྟན་འཛིན་
འདུས་སྡེ་ཡོངས་ཀྱི་དཔལ་དུ་བསྐྲུན། ། སྙིང་པོའི་ཟིལ་བཅུད་རྣམ་གསུམ་ཤེས་
རབ་རོ་འཛིན་གྱིས་མྱང་དགེ་མཚན་དཔྱིད། ། ཅེས་སོགས་གསུངས་སོ། ། །
འདི་དག་གི་སྐབས་སུ། མུ་གེའི་བསྐལ་བ་ཡ་ང་བའི་དུས་ཡིན་པས་རང་
གི་ལྟོ་འཚོ་བ་ཙམ་གྱི་ཐབས་ཀྱང་དབེན་ནའང་། བསྟན་འགྲོར་ཕན་བྱེད་ཀྱི་
རླབས་ཆེ་བའི་བྱ་བ་འདི་ལྟ་བུ་ལ་བརྩོན་པ་ནི་ངེས་པར་དུ་བྱང་ཆེན་གྱི་སྤྱོད་པ་
ཡིན་པ་གོར་མ་ཆག དེ་དུས། ཁོང་ལ་ཕྱག་རྫས་གང་བྱུང་ཚད་གོང་དུ་ཞུས་
པ་ལྟར་བསྟན་རྒྱུན་ལ་དགོངས་ཏེ་པར་ཤིང་དང་རྟེན་བཞེངས་གཏོང་སྒོ་སོགས་
ཆོས་ཕྱོགས་ཁོ་ནར་འགྲོ་བར་གནང་བ་ལས། རང་གི་ལྟོ་རྒྱབ་སོགས་ཀྱི་དོན་དུ་
ཆ་ཙམ་ཡང་མི་གཏོང་ཞིང་། ཐ་ན་ཁོང་ལ་མཆིལ་ལྷམ་ཙམ་ཡང་མེད་པར།
རྒྱུན་དུ་ན་བཟའ་ཡང་ནང་དུ་གཟན་ཤམ་གྱི་དོད་ཙམ་མ་དོར་བར། ཕྱི་ནས་བ་
-
98
-



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
རས་མཐིང་སེར་གྱི་ལྭ་བ་རྒྱུན་མནབས་མཛད་ཅིང་། དུས་ནམ་ཀུན་ཏུ་ཞབས་
རྗེན་དུ་ཕེབས་ཏེ་བྱ་བྲལ་རྣལ་འབྱོར་གྱི་བརྟུལ་ཞུགས་བཟུང་བས་བླ་མ་རྐང་
རྗེན་མ་ཞེས་གྲགས། དུས་དབང་གིས་ཕྱི་ཚུལ་དེ་འདྲའི་ལས་ལ་འབད་ནའང་།
ནང་ཐུགས་དམ་ཉམས་བཞེས་མཛད་པ་ལ་དེ་འདྲའི་བར་ཆད་ཆེན་པོ་མ་བྱུང་
བར། ཉིན་མཚན་དབྱེར་མེད་དུ་གཅིག་ཏུ་བརྩོན་པས། དེ་དག་གི་སྐབས་
སོགས་སུ། ཇོ་ནང་ཀུན་མཁྱེན་ཡབ་སྲས་ལས་མཚལ་མིན་པ་བསོད་ནམས་
བཟང་པོ་དང་། གྷ་རུང་ལྷ་ཡི་རྒྱལ་མཚན་གཉིས་མ་གཏོགས། རང་སྣང་དག་
པའི་དབྱིངས་ནས་ཀུན་མཁྱེན་ཡབ་སྲས་ཚང་མའི་ཞལ་བཟང་ཉེ་བར་མཇལ་
ཟིན་ཚུལ་ཡང་ཡང་གསུངས། དེ་ནི་སྐུ་ཡི་སྐྱེ་བ་ཐམས་ཅད་དུ་ཆོས་རྗེ་ཀུན་
མཁྱེན་ཡབ་སྲས་ཀྱིས་རྗེས་སུ་བཟུང་ཞིང་། དེ་ཉིད་ཀྱི་བསྟན་པས་མ་ཁྱབ་
པའམ། ཁྱབ་ཀྱང་ཉམས་པར་གྱུར་བའི་ཕྱོགས་དེ་ལ་ངེས་དོན་གྱི་བསྟན་པ་
ལྷག་པར་སྤེལ་བའི་ཐུགས་བསྐྱེད་གཞན་ལས་ཀྱང་འབུར་དུ་ཐོན་ཞིང་། དུས་
ཀྱི་མཐའ་འདི་ལྟ་བུ་ལའང་སྒྲུབ་བརྒྱུད་ངེས་དོན་གྱི་བསྟན་པ་ཕྱོགས་ཀུན་ཏུ་
སྤེལ་བའི་དན་རྟགས་སུ་གསལ་ལོ། ། །
དེ་ནས་པར་ཤིང་སོགས་ལེགས་པར་གྲུབ་རྗེས། ཆོས་ཚུལ་བཞིན་སྒྲུབ་
པ་ལ་མ་ཡིས་བུ་བཞིན་དུ་སྐྱོང་བ་ཞལ་གྱིས་བཞེས་པའི་ཆོས་སྐྱོང་སྲུང་མའི་
ཚོགས་ལ་གཏང་རག་གི་ཚུལ་དུ། ཕྱི་ནང་གསང་བའི་མཆོད་པ་མང་དུ་ཕུལ་
བའི་སྐབས་ཀྱི་མཚན་མོར། མི་དམར་ནག་གཉིས་ཀྱིས་ཁྱེད་ཀྱི་བསྟན་དགྲ་
ཡིན་ཟེར་ནས་མི་གཅིག་ཁྲིད་ཡོང་ནས་བསྟན་ཚེ། ཁོང་གིས། ང་ལ་བསྟན་
དགྲ་ཞིག་གཏན་ནས་མེད་པས་གཏོང་རོགས་ཞེས་སྨྲས། དེའི་ཚེ་མི་དམར་
ནག་དང་བཅས་པ་ཡལ་སོང་། ཡང་སྐབས་ཤིག་ལ། མི་ནག་པོ་ཞིག་གིས།
- 99 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པར་ཤིང་འགའ་རེ་ལག་ཏུ་ཐོགས་ནས་ཁོ་རང་གི་རྣ་བ་ལ་མཛུབ་སྟོན་བྱེད་ཀྱིན་
འདུག དེ་ནི་འཕྲལ་དུ་ཅི་ཡིན་གྱི་གསལ་ཁ་མ་བྱུང་ཡང་། ཉིན་འགའི་རྗེས་
སུ། ཁོང་གི་པར་ཤིང་གི་ལོ་རྒྱུས་རྣམས་རྫོང་སྤྱི་བདེ་ཅུས་ཀྱིས་ཅུང་ཟད་ཤེས་
རྟོགས་བྱུང་བས་ཡིན་ཡང་། བར་ཆད་ཀྱི་རྐྱེན་གང་གིས་ཀྱང་མ་གོས་པར་ཟླ་བ་
སྒྲ་གཅན་ལས་གྲོལ་བ་ལྟར་གྱུར་ཏོ། །
དགུང་གྲངས་ཞེ་དྲུག་ཏུ་སོན་པ་རབ་རྒྱལ་ལྕགས་ཁྱི་ ( ༡༩༧༠)ལོར་
རིགས་དང་དཀྱིལ་འཁོར་རྒྱ་མཚོའི་མངའ་བདག མཁས་དང་གྲུབ་ པའི་
དབང་ཕྱུག ཤར་འཛམ་ཐང་བ་ངག་དབང་བློ་གྲོས་གྲགས་པ་མ་མཐོང་རྒྱང་
རིང་གི་མཛའ་བཤེས་སུ་གྱུར་ཏེ། ཕན་ཚུན་ཐུགས་ནང་གཤིན་པོའི་སྟབས་
ཀྱིས། སྔ་ཕྱི་ཅི་རིགས་སུ་ཀུན་མཁྱེན་ཡབ་སྲས་མཆོད་ཆོག་ཟུར་བཀོད་ཉེར་
མཁོ་བསྟན་འགྲོར་ཕན་བྱེད་དང་། མཆོད་ཐབས་རྒྱུན་འཁྱེར་ཉུང་བསྡུས་བྱིན་
རླབས་སྒོ་འབྱེད་དང༌། ཀུན་མཁྱེན་ཡབ་སྲས་ཀྱི་སྒོ་ནས་ཚེ་འགུགས་རྡོ་རྗེ་ཚེ་
མཆོག་རབ་འགུགས་དང་། བར་ཆད་ལམ་སེལ་ཉུང་བསྡུས་སོགས་ཁོང་གིས་
རྩོམ་སྐུལ་ཞུས་ཤིང་། དེ་ལུགས་བཞིན་བཀའ་དྲིན་དུ་སྩལ་བ་ནི། ཇི་སྐད་དུ།
དཔལ་ལྡན་དཔའ་བོས། ཡ་རབས་རྣམས་དང་ཕྲད་ན་སྐྱེས་ཀྱི་མཆོག །
ཚོགས་ཀྱི་ནང་ན་མཁས་པ་མགུ་བར་བྱེད། ། ཅེས་གསུངས་པ་ལྟར། ལེགས་
ཉེས་འབྱེད་པའི་བློ་གྲོས་ཀྱི་རྩལ་དང་ལྡན་ཞིང་གཟུ་བོར་གནས་པའི་མཁས་པ་
མཐའ་དག་གི་སྙིང་ལ་བདུད་རྩིའི་ཆར་གྱིས་བྲན་པའི་དགའ་སྟོན་ཅིར་ཡང་སྤེལ་
བར་བྱེད་དོ། །
དེར་མ་ཟད་ཀུན་མཁྱེན་རྟོན་པ་བཞི་ལྡན་གྱི་སྐྱེས་ རབས་ རྣམ་ཐར་
ཚིགས་བཅད་མ་ཀུན་ཉོན་ཚ་གདུང་འཕྲོག་པའི་ཆོས་སྣང་འོད་དཀར་ཟླ་བའི་
- 100 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
བསིལ་ཟེར་ཞེས་པ་འདིའང་། ཐུགསབསྐྱེད་རླབས་ཆེན་གྱིས་དྲི་བྲལ་ཤེལ་ཕྲེང་
བརྒྱ་རྩའི་ཞུ་རྟེན་བཅས་རྩོམ་སྐུལ་མཛད་པས། དེ་ལུགས་བཞིན་མཁས་དབང་
མ་ཏི་མཆོག་གིས་ཀྱང་བཀའ་དྲིན་དུ་སྩལ། དེ་ནི་སྐྱེས་རབས་ལས། ལེགས་
པར་སྨྲ་བ་རྣམས་ཀྱི་རིན་ཐང་ཞིག ། གལ་ཏེ་ངེས་པར་བཅད་དུ་རུང་ན་
ནི། ། དེ་ཡི་རིན་དུ་རྒྱལ་སྲིད་ཉིད་ཀྱང་བཞིན། ། ཁྱོད་ཀྱིས་གྱོད་ཀྱང་སྨྲ་བར་
ག་ལ་འགྱུར། ། ཞེས་གསུངས་པ་ལྟར་གྱུར། དམ་པ་འདི་གཉིས་ཕན་ཚུན་
ཐུགས་ནང་མཐུན་པའི་སྒོ་ནས་ལེགས་བཤད་སྐྱེས་བཟང་སྤེལ་རེས་བྱེད་པ་ནི།
ལེགས་བཤད་ལས། མཁས་པ་མཁས་པའི་དྲུང་ན་མཛེས། ། ཡོན་ཏན་ཇི་
བཞིན་མཐོང་བས་ཡིན། ། རིན་ཐང་མེད་པའི་ནོར་བུ་དེ། ། དེད་དཔོན་
ལག་ཏུ་མཛེས་ལ་ལྟོས། ། ཞེས་པའི་ངང་ཚུལ་ལས་མ་འདས་སོ། ། །
དེ་དག་གི་སྐབས་སུ། རིགས་ཀུན་གྱི་བདག་ཉིད། ངེས་པ་དོན་གྱི་
ཐམས་ཅད་མཁྱེན་པ། ཡོངས་ཀྱི་དགེ་བའི་བཤེས་གཉེན་ཆེན་པོ། དོན་གྱི་
སླད་དུ་མཚན་ནས་སྨྲོས་ཏེ་སྐྱབས་རྗེ་༧ཀུན་དགའ་ཐུགས་རྗེ་དཔལ་བཟང་པོའི་
ཞབས་ཟུང་གདོང་ལྔའི་ཁྲི་ལ་འཚོ་ཞིང་གཞེས་ཏེ་ཟབ་རྒྱས་ཆོས་ཀྱི་གྲུ་ཆར་ལྷུག་
པར་འཇོ་བའི་རྟེན་འབྲེལ་དུ། ཤར་འཛམ་ ཐང་བ་༧ངག་དབང་བློ་གྲོས་
གྲགས་པའམ་མ་ཏི་ཀིརྟི་ཞེས་པ་གང་ཉིད་ཀྱིས་ཐུགས་བསྐྱེད་རླབས་པོ་ཆེའི་སྒོ་
ནས། ཞབས་བརྟན་སྨོན་ཚིག་འདི་ལྟར་ཕུལ་བ་ལགས་ཏེ།
ཨོཾ་སྭ་སྟི། རྒྱལ་ཀུན་སྤྱི་གཟུགས་ཀུན་མཁྱེན་ཇོ་ནང་བ། ། ཡབ་སྲས་
བརྒྱུད་འཛིན་བཅས་པའི་བྱིན་འོད་ཟིལ། ། ཐུགས་རྗེས་ཆོས་སྣང་དཔལ་ལ་
སྤྱོད་པ་ཅན། ། ཞབས་བརྟན་མཛད་པ་མཐར་ཕྱིན་བྱིན་གྱིས་རློབས། ། ཞེས་
སོ། དེ་ནས་བཟུང་བྱིན་རླབས་དྲི་བསུང་གི་ངད་འཐུལ་བའི་ཞབས་བརྟན་
- 101 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གསོལ་འདེབས་འདི་ཉིད། སློབ་ཚོགས་ཡོངས་ཀྱིས་དད་མོས་རྩེ་གཅིག་པའི་སྒོ་
ནས་རྒྱུན་འདོན་བྱས་སོ། །
ཟླ་བདུན་པའི་ནང་། རྗེ་ཉིད་དང་། དགེ་བཤེས་འཇམ་དབྱངས་
སོགས་མཛོ་མོའི་ཆུ་ཁོལ་དུ་བདུད་རྩིའི་འཕྲོད་བསྟེན་ལ་ ཕེབས་ཏེ། ཉིན་
བདུན་ཕྲག་ཙམ་ལ་བཞུགས། དེར་ཐུན་མོང་དང་ཐུན་མོང་མ་ཡིན་པའི་དག་
པའི་གཟིགས་སྣང་གི་འཕྲོས་མང་བོ་ཡོད་ཀྱང་། སོ་སོའི་སྐྱེ་བོའི་བློའི་སྤྱོད་ཡུལ་
ལས་འགོངས་སོ། ། སྔོན་ཆད་རྗེ་གུ་ཧྱའི་ཞལ་སྔ་ནས་ཀྱི་དྲུང་ནས་རིན་འབྱུང་
བརྒྱ་རྩ་ལས་གཉོས་ལུགས་ཏྲཤད་ཀྱི་ཆོས་སྐོར་གསན་མེད་སྟབས། འདི་སྐབས་
རྗེ་བླ་མ་བསྟན་པ་ཆོས་འཕེལ་ལ་ཞུ་བ་ཕུལ་བ་ལྟར་ཐུགས་བརྩེ་བའི་སྒོ་ནས་
གནང་བར་དགྱེས་བཞིན་གསན་བཞེས་མཛད་དོ། །
དགུང་གྲངས་ཞེ་བདུན་དུ་ཕེབས་པ་རབ་རྒྱལ་ལྕགས་ཕག་( ༡༩༧/༡)
ལོར་སྔར་ལས་ལྷག་པའི་ཐུགས་བསྐྱེད་རྣམ་པར་དག་པའི་མཐུས། སྐྱབས་
མགོན་ངག་དབང་བློ་གྲོས་གྲགས་པས་མཛད་པའི་ལེགས་བཤད་གཞན་སྟོང་
འཇིགས་མེད་གདོང་ལྔའི་ང་རོ་པར་དུ་བསྐོས་ཏེ་ལེགས་གྲུབ་བྱུང་། གྲུབ་པ་
ཙམ་དུ་མ་ཟད་ཆོས་ཉིད་དྭངས་པའི་རང་གཤིས་རང་གི་ངོ་བོས་མི་སྟོང་བ་རང་
ལས་གཞན་ཀུན་བཏགས་གཞན་དབང་གིས་བསྡུས་པའི་ཆོས་ཐམས་ཅད་ཀྱིས་
སྟོང་བའི་ངེས་དོན་དབུ་མ་ཆེན་པོའི་ལྟ་གྲུབ་ཀྱི་ཚུལ་གསལ་བར་སྟོན་པའི་
ལེགས་བཤད་འཇིགས་མེད་གདོང་ལྔའི་ང་རོ་ལ་དཔེ་གཟིགས་དང་ཐུགས་
འདྲིས་ཡང་ཡང་གནང་། མཁའ་སྟོང་ཆུ་གཏེར་གྱི་གྲངས་སུ་པར་ཏེ་གཏན་པ་
མེད་པའི་ཆོས་སྦྱིན་གྱི་སྒོ་ཕྱེས། ཀུན་མཁྱེན་དོལ་པོ་བའི་གསུང་འབུམ་དང་
།
རྗེ་ཏཱ་ར་ནཱ་ཐའི་གསུང་འབུམ་སོགས་གསུང་རབ་ཕོན་ཆེ་བ་མང་བོ་བཞེངས།
- 102 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
དེ་ནས་ལྐོག་ཏུ་གསང་སྟབས་ཀྱིས། གཙང་སྐོར་ཞོལ་མའི་ལུང་རིགས་
སྨྲ་བའི་གྲྭ་བ་སྐོར་གཅིག་སྒོ་མང་དུ། རྗེ་བླ་མའི་སྐུ་དྲུང་དུ་ཆེད་དུ་ཕེབས་ཏེ་
གསོལ་བ་ནན་ཆེན་བཏབ་པའི་ངོར། རྣམ་འདྲེན་བཞི་བ་ཤཱཀྱའི་རྒྱལ་བོས་
ནག་པའི་ཉ་ལ་དཔལ་ལྡན་འབྲས་སྤུང་གི་མཆོད་རྟེན་ཆེན་མོར་དཔལ་དུས་ཀྱི་
འཁོར་ལོའི་རྩ་བའི་རྒྱུད་སྟོང་ཕྲག་བཅུ་གཉིས་པ་གསུངས། དེའི་རྗེས་སུ་
རིགས་ལྡན་འཇམ་དཔལ་གྲགས་པས་རྩ་བའི་རྒྱུད་ཡོངས་སུ་རྫོགས་པའི་ཚིག་
དོན་ཐམས་ཅད་བསྡུས་ཏེ་བསྡུས་པའི་རྒྱུད་ཤོ་ལོ་ཀ་སྟོང་དང་སུམ་ཅུ་བསྟན།
དེ་ལ་རིགས་ལྡན་པདྨ་དཀར་བོས་འགྲེལ་བཤད་སྟོང་ཕྲག་བཅུ་གཉིས་པ་མཛད།
རྒྱལ་བའི་ལུང་གིས་བསྔགས་པའི་སྐྱེས་བུ་ཆེན་པོ་ཆོས་ཀྱི་རྗེ་ཐམས་ཅད་མཁྱེན་
པ་ཀུན་མཁྱེན་དོལ་པོ་བ་ཤེས་རབ་རྒྱལ་མཚན་དཔལ་བཟང་པོས་རྒྱུད་དེ་དག་
གི་དགོངས་དོན་མ་ལུས་པ་ཕྲ་ཞིང་ཕྲ་བ་ནས་ཞིབ་པར་གཟིགས་ཤིང་མཁྱེན་
ནས། སྐལ་བ་དང་ལྡན་པའི་གདུལ་བྱ་རྣམས་རྗེས་སུ་བཟུང་བའི་ཆེད་དུ་སྨིན་
བྱེད་དབང་གི་རིམ་པ་ལ་དབང་ཆོག་ཡེ་ཤེས་རྒྱ་མཚོ་མཛད། དེའི་དགོངས་
དོན་ཇི་ལྟ་བ་བཞིན་དུ་འཇམ་མགོན་བླ་མ་ཏཱ་ར་ནཱ་ཐ་སྟེ་སྒྲོལ་བའི་མགོན་པོའི་
ཞལ་སྔ་ནས་ཀྱིས་དཔལ་དུས་ཀྱི་འཁོར་ལོའི་དབང་གི་ཆོ་ག་དང་བཅས་པ་ཡེ་
ཤེས་རྒྱ་མཚོའི་ངག་འདོན་འཁྲུལ་མེད་དང་། རྡོ་རྗེ་སློབ་དཔོན་གྱི་དབང་།
བདག་པོ་དང་བདག་ཆེན་གྱི་དབང་དང་བཅས་པ་གསལ་བར་བཤད་པའི་
དགོངས་པ་ཇི་ལྟ་བ་བཞིན་དུ། སྐྱབས་རྗེ་བླ་མ་དམ་པ་༧ཀུན་དགའ་ཐུགས་རྗེ་
དཔལ་བཟང་པོའི་གསུང་གི་དབང་ཕྱུག་ལ་མངའ་བརྙེས་པའི་ལྗགས་རྣམ་པར་
བསྐྱོད་དེ། དཔལ་དུས་ཀྱི་འཁོར་ལོའི་དབང་ཆེན་སློབ་མ་རྗེས་འཛིན་སྟ་གོན་
དང་། བྱིས་པ་འཇུག་པའི་དབང་བདུན་མཐའ་རྟེན་དང་བཅས་པ། ་ མཆོག་
- 103 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དབང་། མཆོག་དབང་གོང་མ། རྡོ་རྗེ་སློབ་དཔོན་བདག་པོའི་དབང་། རྡོ་
རྗེ་སློབ་དཔོན་བདག་པོ་ཆེན་པོའི་དབང་དང་བཅས་པ་ལེགས་པར་སྩལ། དེ་
ཡང་། སྐལ་བ་དང་ལྡན་པའི་སྐྱེ་བོ་ཐམས་ཅད་ལ། ཇི་ལྟར་དེད་དཔོན་ཆེན་
པོས་རྒྱ་མཚོ་ལས་དགོས་འདོད་ཡིད་བཞིན་གྱི་ནོར་བུ་ལག་ཏུ་སོན་པ་དང་འདྲ་
བའི། གཏན་བདེ་ཐར་བ་མཆོག་གི་གཞལ་ཡས་སུ་བདེ་བླག་ཏུ་འགོད་པའི་
སྐལ་བ་བཟང་བོའི་ལམ་དུ་བཀོད་དོ། ། དེ་ནི་སྐུ་ཚེ་འདིའི་དབང་དུ་བཏང་
བས་སྐལ་བ་དང་ལྡན་པའི་གདུལ་བྱའི་ཚོགས་ལ་དཔལ་དུས་ཀྱི་འཁོར་ལོའི་
དབང་ཆེན་བསྐུར་བའི་ཐོག་མ་ཡིན་པར་སྣང་། །
དེ་རྗེས་ཡང་། མགོ་ལོག་ཡར་རུ་ཐང་གི་བླ་མ་ཨེ་མགོན་སོགས་གྲྭ་བ་
བཅུ་བཞི་ཆེད་དུ་ཕེབས་པའི་ངོར། ཉིན་ཉི་ཤུ་ལྷག་གི་རིང་དུས་འཁོར་དབང་
ཆེན་དང་། འཇམ་མགོན་བླ་མ་ཏཱ་ར་ནཱ་ཐས་ཕྱོགས་བསྒྲིགས་གནང་བའི་སྒྲུབ་
ཐབས་རིན་ཆེན་འབྱུང་གནས་ཆ་ཚང་དང་། ཐམས་ཅད་རིག་པའི་དབང་
སོགས་ཐུགས་དགྱེས་པའི་སྒོ་ནས་བཀའ་དྲིན་དུ་སྩལ། དེ་དུས་རྨི་ལམ་དུ་ཡི་
དམ་རེའི་ཞལ་མཇལ་བའི་སྣང་བ་ཤར་གསུངས།
དགུང་གྲངས་ཞེ་དགུ་བ་རབ་རྒྱལ་ཆུ་གླང་( ༡༩༧༣)ལོར། བདག་
ཉིད་ཆེན་པོ་གསང་སྟབས་ཀྱིས་སྒོ་མང་ནས་ཞབས་བསྐྱོད་དེ་བུ་ནང་ཚོ་བ་
བརྒྱུད་ཅིང་། དེར་ཨ་ཁུ་ངག་དབང་དར་རྒྱས་ཀྱིས་ཞབས་ཕྱི་བྱས་ཏེ། དཔལ་
ལྡན་ས་སྐྱའི་ཆོས་བརྒྱུད་འཛིན་པ་ངེས་དོན་གྱི་མཁས་གྲུབ་ཆེན་པོ་ཞར་བ་བླ་མ་
རོལ་པའི་རྡོ་རྗེའི་ཞལ་སྔ་ནས་ཀྱི་དྲུང་དུ་ཕེབས་ནས་ཐུགས་ནང་མཐུན་པའི་
གསུང་གླེང་ཞིབ་ཅིང་། ཁྱད་པར་བདག་ཉིད་ཆེན་པོའི་ཐུགས་བཞེད་ལྟར།
སྐྱབས་རྗེ་རོལ་མིང་བ་དེ་ཉིད་ཀྱིས། བ་རི་ལོ་ཙཱ་བས་ཕྱོགས་བསྒྲིགས་གནང་
- 104 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
བའི་སྒྲུབ་ཐབས་བརྒྱ་རྩ་དང་། ཉིད་ཀྱིས་མཛད་པའི་ཐུགས་རྗེ་ཆེན་པོའི་ཆོ་ག་
དང་། འཕོ་གཞུང་སོགས་ཀྱི་བཤད་ལུང་སྩལ་བ་མནོས། དེ་དག་གི་སྐབས་སུ་
སྔགས་སྤྱིའི་རྣམ་བཞག་མཐའ་དྲུག་ཚུལ་བཞི་དང་སྦྱར་བའི་གསུང་བཤད་ཀྱིས་
བརྒྱན་ཏེ་སྩལ་བས་རྒྱལ་བ་ལས་ཀྱང་བཀའ་དྲིན་ཆེ་བར་གྱུར་ཏོ། །
དེང་དུས་དབང་བསྐུར་རྗེས་གནང་སོགས་བྱེད་པར་རློམ་པ་འགའ་ཞིག་
ནི། རྡོ་རྗེ་སློབ་དཔོན་གྱི་མཚན་ཉིད་ཚང་བ་ལྟ་ཅི། ཐ་ན་ཆོ་གའི་ཚིག་རིས་
དང་། མཐོང་བ་བརྒྱུད་པའི་ཕྱག་ལེན་ཙམ་ཡང་མི་ཤེས་པར་ཉ་ཉུང་བསྲེས་
པའི་ལག་ལེན་འཆོལ་བ་ཤ་སྟག་གིས་དབང་བསྐུར་རྡོ་རྗེ་སློབ་དཔོན་དུ་རློམས་
པའི་ང་རྒྱལ་ཅན་རྣམས་ཀྱིས་རྡོ་རྗེ་དམྱལ་བའི་སྒོ་འབྱེད་པ་དང་། གཡོ་སྒྱུའི་པི་
ཝང་སློབ་མའི་རྣ་བར་བརྡུངས་ནས་སླུ་བྱེད་ཀྱི་ཟློས་གར་འཁྲབ་པ་ཡང་མང་དུ་
སྣང་། སློབ་མའི་ངོས་ནས་ཀྱང་། དམ་པར་ཁས་འཆེ་ནས་བླ་མ་གོ་ས་མཐོན་
པོ་དང་། གཟུགས་དང་སྟོབས་འབྱོར་གྱི་དྲེགས་པ་མཐོ་བ་ཁོ་ནའི་མདུན་དུ་
ཆོས་ཉན་པར་སྤྲོ་བ་ལས། གོ་ས་དམའ་བ་དང་
། གཟུགས་དང་སྟོབས་འབྱོར་
ཞན་པའི་བླ་ཆུང་བཤེས་གཉེན་སོགས་ལས་ཆོས་ཉན་ན་མཚན་སྙན་ལ་གནོད་དུ་
དོགས་ནས་འཛེམས་པར་བྱེད་པ་སོགས་ནི་རང་གཞན་ཀུན་འཕུང་བའི་རྒྱུར་
བླ་མ་རིན་པོ་ཆེ་འདི་ནི། དུས་འདིར་དབང་ལུང་མན་ངག་གི་མཛོད་ .
ཆེན་པོ་ལྟ་བུར་གྱུར་ཡོད་ཀྱང་། རྗེ་ས་པཎ་གྱིས། མཁས་པ་ཡོན་ཏན་དཔག་
མེད་ཀྱང་། ། གཞན་གྱི་ཡོན་ཏན་ཆུང་ངུའང་ལེན། ། ཞེས་གསུངས་པ་ལྟར།
རྟག་ཏུ་དམ་པའི་ཆོས་འཚོལ་བ་ལ་ངོམས་པ་དང་སྐྱོ་བ་མི་མངའ་བ་འཕགས་པ་
རྟག་ཏུ་ངུའི་རྣམ་ཐར་བཞིན་མཛད་ཅིང་། ལྷག་པར་ཆོས་རྒྱུན་ཉག་ཕྲ་བ་ཡོད་
- 105 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པ་རྣམས་ཐུགས་ཀྱིས་མ་བཟོད་པར་ཕྱོགས་མཐའ་དག་ནས། ཕར་དམ་པ་
མང་བོའི་མདུན་དུ་ཕེབས་པ་དང་། ཚུར་ཆོས་རྒྱུན་གང་བཞུགས་ཀྱི་དགེ་བའི་
བཤེས་གཉེན་རྣམས་གདན་དྲངས་ནས་དཀའ་བ་བརྒྱ་ཕྲག་གིས་བཙལ་ཞིང་།
དེ་ཡང་ཁུངས་ཚད་ལྡན་རྣམ་དག་དང་
། བརྒྱུད་ཁུངས་བཙུན་ཤ་སྟག་གསན་
བཞེས་མཛད་པ་དང་། ཅི་ཙམ་གསན་པ་དེ་ཡང་། ཐོས་ལོ་དང་། ཉན་ལོ་
ཙམ་མ་ཡིན་པར་བསྟན་པའི་རྒྱུན་ཁོ་ན་ཐུགས་ལ་བརྣག་སྟེ། དབང་དང་རྗེས་
གནང་གང་གི་སྐབས་སུའང་། ཆོ་ག་དག་ཅིང་ཡན་ལག་ཚང་བ་། བརྡ་སྤྲོད་
གསལ་ཞིང་རྒྱུད་དང་གྲུབ་ཆེན་གྱི་དགོངས་པ་མ་ནོར་བར་དམ་པ་གོང་མའི་
ཕྱག་བཞེས་ཇི་ལྟ་བ་བཞིན་མཛད་པ་དང་། དབང་རྗེས་གནང་ཁྲིད་རྣམས་ལྟ་
ཅི། ཐ་ན་ལུང་ཕྲན་ལྟ་བུ་གནང་ན་ཡང་། གང་ནས་བརྒྱུད་པའི་བརྒྱུད་
ཁུངས་གསལ་བོར་བརྗོད་དེ་བརྒྱུད་པ་བར་མ་ཆད་པ་འདི་དང་འདི་ལྟ་བུ་ཞེས་
ཁོང་གིས་བྲིས་པའི་གསན་ཡིག་སོགས་ལ་བལྟས་པས་ཤེས། མ་ཟད་དུས་
འདིའི་ཚེ་ན། གནས་འདི་ཉིད་ནས། གྲོགས་འདི་དང་ལྷན་དུ་གསན་ཚུལ་
སོགས་གསུངས་པ་འདི་ལྟ་བུས་ཀྱང་བསྟན་པ་ལ་གཅེས་སྤྲས་གནང་བའི་བཀའ་
དྲིན་བསམ་གྱིས་མི་ཁྱབ་པོ། །
དགུང་གྲངས་ལྔ་བཅུ་ཕེབས་པར་རབ་རྒྱལ་ཤིང་སྟག་( ༡༩༧༧༩)ལོར།
ཁོང་མ་སྨད་གཉིས་ཀྱིས་གནམ་ལོ་གསར་བའི་དུས་སྟོན་ལ་རོལ། དེ་རྗེས་
དཔལ་ཀ་ལ་ཙཀྲའི་རྡོ་རྗེ་སློབ་དཔོན་ཆེན་པོ་སྐྱབས་རྗེ་བླ་མ་དམ་པ་ཀུན་དགའ་
རྒྱལ་མཚན་གྱི་ཞལ་སྔ་ནས་ཀྱི་དྲུང་དུ་ཕེབས་ཏེ། གྲུབ་ཆེན་བརྒྱད་ཅུའི་རྗེས་
གནང་དང་། ཀོང་སྤྲུལ་ལུགས་ཀྱི་དུས་འཁོར་ལྷན་སྐྱེས་ཀྱི་རྗེས་གནང་། བདེ་
མཆོག་ནག་པོ་སྤྱོད་པའི་དབང་རྣམས་ལེགས་པར་ཞུས་ཏེ་གསན། ཡང་སྐྱབས་
- 106 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
རྗེ་བླ་མ་དེ་ཉིད་ཀྱིས་རྗེ་ཉིད་ལ། དཔལ་རྡོ་རྗེ་འཇིག་བྱེད་ཀྱི་ཆོས་སྐོར་ཡོངས་
རྫོགས་ཀྱི་ཁྲིད་ལུང་བྱིན་རླབས་ཀྱི་ངད་མ་ཡལ་བ་དང་། རྗེ་བཙུན་མཁའ་སྤྱོད་
མའི་རྫོགས་རིམ་གྱི་ཁྲིད་ལུང་བཅས་གནང་བ་གསན་བཞེས་མཛད། སྐབས་
དེར་བདག་ཉིད་ཆེན་པོའི་ཉམས་སྣང་དུ། དགྱེས་འཛུམ་ལང་ཚོ་གསར་བའི་
མཁའ་འགྲོ་མ་སྐུ་མདོག་སྔོན་པོ་སྐུ་ལ་རུས་པའི་རྒྱན་སྣ་ཚོགས་ཀྱིས་བརྒྱན་པ་
ཞིག་གིས་ཁོང་ལ་པོ་ཏི་སྔོན་པོ་ཞིག་གནང་བའི་ཉམས་ཤར་གསུངས། དེ་ནི་
གསུང་རབ་དགོངས་འགྲེལ་གྱི་བསྟན་བཅོས་མན་ངག་མཐའ་དག་ལམ་གྱི་རིམ་
པ་གཅིག་ཏུ་དྲིལ་ནས་སྟོན་པའི་གདམ་ངག་བདུད་རྩིའི་རྒྱུན་བཟང་གིས་ཐུགས་
ཀྱི་བུམ་བཟང་ཡོངས་སུ་གཏམས་པའི་དན་རྟགས་སུ་གསལ། །
དེ་ནས་སྐྱབས་རྗེ་བླ་མ་དམ་པ་ཀུན་དགའ་རྒྱལ་མཚན་གྱི་གཟིམ་སྤྱིལ་དུ་
བླ་སློབ་ལྷན་རྒྱས་ཀྱིས་བསྟན་འགྲོ་སྤྱི་ལ་དམིགས་ཏེ། ཀུན་མཁྱེན་སྟོང་མཆོད་
དང་། ཡི་དམ་བསྟན་སྲུང་ཁྱད་པར་ཅན་གྱི་བསྐང་གསོ། དཔལ་ལྡན་མགོན་
པོ་དྲཀྐད་ཀྱི་གསོལ་ཁ་སོགས་ཚད་ལྡན་གྱི་རིམ་གྲོ་ལེགས་སྒྲུབ་མཛད་དོ། ། །
དགུང་གྲངས་ང་གཅིག་ཏུ་ཕེབས་པ་རབ་རྒྱལ་ཤིང་ཡོས་(༡༩༧༥）
ལོར། བཀྲ་ཤིས་སྒོ་མང་དུ། ཕ་ལྷ་དབང་གྲགས་པ་དང་ངོ་བོ་དབྱེར་མེད་
པའི་རྗེ་ཀུན་དགའ་ཡོན་ཏན་རྒྱ་མཚོའི་ཡང་སྲིད་སྐྱབས་མགོན་རིན་པོ་ཆེའི་
ཡོངས་འཛིན་ཨ་ཁུ་དཀོན་མཆོག་ཆོས་ཚུལ་སོགས་འབྲོག་དགེ་དང་། བསེ་
དགོན་སོགས་ནས་ཕེབས་པའི་གྲྭ་བ་མཁའ་མཚོའི་གྲངས་ལ། དཔལ་དུས་ཀྱི་
འཁོར་ལོའི་དབང་ཆེན་ཉིན་བདུན་པའི་ལུགས་དང་། གཞན་ཡང་། དེ་དག་
གི་འདོད་མོས་བཞིན་དབང་ལུང་འགའ་རེ་སྩལ།
ལོ་འདིའི་ནག་ཟླའི་ཚེས་ཉེར་བརྒྱད་ལ། བདག་ཉིད་ཆེན་པོ་གཞོན་
- 107 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ནུའི་དུས་ནས་ཚད་མེད་པའི་དྲིན་གྱིས་བསྐྱང་བའི་སྐུ་ཞང་ཚེ་རིག་འདའ་བ་ལ་
ཉེ་བའི་སྐབས། སངས་རྒྱས་བྱང་སེམས་ཀྱི་མཚན་སྔགས་ཁྱད་པར་ཅན་རྣ་
བར་བཀླགས་ཤིང་དམ་རྫས་རིང་བསྲེལ་སོགས་ཞལ་དུ་ཕུལ་ཞིང་ཚེ་དུས་བྱས་པ་
ན། དེ་མ་ཐག་གཤིན་པོ་རྗེས་འཛིན་གྱི་ཆོ་ག་རྣམ་དག་རྒྱུད་སྡེ་སོ་སོའི་ཞལ་
ཕྱེས་ཏེ་དགེ་ཚོགས་རྒྱ་ཆེར་བསྒྲུབས། དགོན་གོང་འོག་གི་བླ་སྤྲུལ་རྣམས་ལ་
བསྔོ་རྟེན་ཅི་འབྱོར་ཕུལ། དེ་རྗེས་རྡོ་བའི་སྤྲུལ་སྐུ་ཞིག་དང་སྨིན་ཐང་གི་བླ་གྲྭ་
འགའ་ལ་དཔལ་ཆེན་རྡོ་རྗེ་གཞོན་ནུའི་སྟོད་ལས་མཆོག་སྒྲུབ་དང་། སྨད་ལས་
དྲག་པོ་བསྒྲལ་དབང་། དཀར་བདུད་ཀྱི་རྗེས་གནང་བཅས་སྩལ།
ལྔ་བའི་ཚེས་ཉེར་ལྔའི་ཉིན་རྒྱལ་བའི་བསྟན་པ་ཡོངས་སུ་རྫོགས་པ་ལ་
བཀའི་འཁོར་ལོས་འདོད་དགུར་མངའ་དབང་བསྒྱུར་བའི་དཔལ་ལྡན་བླ་མ་
དམ་པ་ཤར་འཛམ་ཐང་བ་༧ངག་དབང་བློ་གྲོས་གྲགས་པ་གང་ཉིད་གཟིམ་མལ་
གྱི་ཐ་མར་གྱུར། དེ་ལུགས་ཀྱི་གནས་ཚུལ་རྣམས་གང་གི་ཐུགས་སྲས་ངག་
དབང་ཡོན་ཏན་བཟང་པོའི་བརྡ་འཕྲིན་འབྱོར་བས་ཐུགས་སྐྱོ་བའི་རྣམ་པ་མང་
དུ་གནང་། དེའི་ཚེ། ཆེར་སྙིགས་དུས་ཀྱི་མུན་པའི་སྨག་རུམ་ན། ། མཁྱེན་
བརྩེའི་འོད་དཀར་སྣང་ བའི་དཀྱིལ་འཁོར་ ཅན། ། མགོན་ ཁྱོད་ ཞི་ བའི་
དབྱིངས་སུ་མནལ་བ་ཡིས། ། ཐུགས་རྗེ་དཔལ་མངའ་དེས་ཀྱང་གདུང་བ་
ཡི། ། སྐྱོ་བ་མ་ནོན་སྤྱན་གྱི་པད་མོ་ནི། ། རྒྱལ་བའི་ཉི་མ་འདས་པའི་ཕྱི་རྗེས་
སུ། ། མངོན་དུ་ཕྱོགས་ཏེ་ཐུགས་ཡིད་རོ་གཅིག་ཏུ། ། འདྲེས་པའི་ངོ་མཚར་
འདི་ཀོ་ཨེ་མ་རྨད། ། ཅེས་ཀྱང་སྨྲས་སོ། །
དེ་ནས་ཡུན་རིང་མ་ལོན་པར་ནུབ་གཅིག རྡོ་རྗེ་སློབ་དཔོན་ཆེན་པོ་
སྐྱབས་རྗེ་བླ་མ་དམ་པ་ཀུན་དགའ་རྒྱལ་མཚན་པའི་མནལ་ལམ་དུ། རྡོ་རྗེ་
- 108 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ།
འཆང་ཀུན་དགའ་ཐུགས་རྗེ་དཔལ་ཁོང་ཉིད་གདིང་བ་ཆེན་པོ་ཞིག་གི་སྟེང་དུ་
ལེགས་པར་བཞུགས་ནས་ཡོད་པ་ལ། དེའི་ཕྱོགས་བཞི་ནས་མཁའ་འགྲོ་མ་
བཞིས་བཏེགས་ཏེ་ནུབ་ཕྱོགས་ སུ་ འཕུར་ནས་འཁྱེར་ སོང་བས། དེའི་ཚེ།
ཁོང་གིས་ངུ་ངག་འདོན་བཞིན་རྗེས་བསྙེགས་བྱས་པ་ཞིག་རྨིས་ཏེ། ཕྱི་ཉིན་རྗེ་
ཀུན་དགའ་རྒྱལ་ མཚན་ པས་དེ་ལུགས་གསུངས་ཏེ་སྤྱན་ཆབ་བསིལ་ བཞིན།
ཞལ་ནས། ཁོང་ལྟ་བུའི་སྐྱེས་ཐོབ་ཡོན་ཏན་གྱི་འགངས་བརྙེས་པའི་སྐྱེས་བུ་
དམ་པ་ཞིག་ང་ཚོའི་དཔལ་མགོན་དུ་བྱོན་ཡོད་སྙམ་ཏེ་སེམས་ལ་དགའ་བ་ཞིག་
ཡོད་ཀྱང་། ད་ནི་ཁོང་ཉིད་ང་ཚོ་ལ་མི་དབང་བ་ཡིན་ནམ་གསུངས་ཏེ་ཐུགས་
འཚེར་ཆེན་པོ་གནང་། དེའི་རྐྱེན་གྱིས་སྐྱབས་རྗེ་བླ་མ་དམ་པ་དེ་ཉིད་ཀྱིས།
དགེ་ཚུལ་ངག་དབང་དར་རྒྱས་ཞར་བ་བླ་མའི་ཞལ་སྔ་ནས་ཀྱི་དྲུང་དུ་ལེགས་
མངག་མཛད་དེ། བདག་ཉིད་ཆེན་པོའི་ཞབས་ཟུང་འཇིགས་མེད་གདོང་ལྔའི་
ཁྲི་ལ་བསྐལ་བརྒྱར་འཚོ་ཞིང་བཞེས་ཆེད་དུ། ཞབས་བརྟན་གསོལ་འདེབས་
ཚིག་དོན་ཕུན་སུམ་ཚོགས་པ་ཞིག་བྲི་དགོས་ པའི་བཀའ་ནན་ ཕབ་པ་ལྟར།
ཞར་བ་བླ་མ་དེ་ཉིད་ཀྱིས་ཀྱང་འཕྲལ་དུ་བརྩམས་པ་ནི་འདི་ལྟར། །
༧ ཨོཾ་སྭ་སྟི། ། བསླུ་མེད་རྩ་རྒྱུད་བླ་མ་ཡི་དམ་ལྷ། ། མཆོག་གསུམ་
ཆོས་སྲུང་ནོར་ལྷའི་ཚོགས་རྣམས་ཀྱི། ། གསང་གསུམ་བདེན་པའི་བྱིན་རླབས་
ནུས་པ་ཡིས། ། དམ་པའི་ཞབས་པད་བརྟན་པའི་ཤིས་དགུ་སྩོལ། ། ཀུན་
མཁྱེན་ཆོས་རྗེའི་གསང་གསུམ་དཔལ་གྱི་མཛོད། ། ཐར་འདོད་རྒྱ་མཚོ་དགའ་
བའི་དཔལ་སྟེར་ཕྱིར། ། ཐུགས་བསྐྱེད་སྨོན་ པའི་མཐུ་དཔལ་ ཡོངས་སྨིན་
པའི། ། རྗེ་བཙུན་དཔལ་ལྡན་བླ་མ་ཞབས་བརྟན་གསོལ། ། ཟབ་ཅིང་རྒྱ་
ཆེའི་གསང་མཛོད་ སྤེལ་ བའི་ གཉེན། ། མཁས་གྲུབ་རྒྱ་ མཚོས་ མཆོག་ ཏུ་
- 109 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བསྔགས་པའི་ཡུལ། ། དད་ལྡན་སྐྱེ་བོའི་བསོད་ནམས་ཞིང་གི་མཆོག ། ཀུན་
དགའ་ཐུགས་རྗེ་དཔལ་ལྡན་ཞབས་བརྟན་གསོལ། ། ཐུབ་བསྟན་སྙིང་པོ་ཀུན་
མཁྱེན་ཇོ་ནང་བའི། ། བསྟན་པ་རིན་ཆེན་ཕྱོགས་དུས་ཐམས་ཅད་དུ། །
དར་ཞིང་རྒྱས་ལ་ཡུན་རིང་གནས་ཕྱིར་དུ། ། ཐུགས་སྟོབས་བསྐྱེད་ལ་ཞབས་
པད་བརྟན་པར་གསོལ། ། རྨད་བྱུང་ཐུགས་བསྐྱེད་སྨོན་པ་མཐའ་ཀླས་པ། །
གང་བརྩམ་འཕྲིན་ལས་རབ་འབྱམས་མཐའ་དག་ཀུན། ། ཡིད་བཞིན་ནོར་
དང་དཔག་བསམ་ལྗོན་པ་བཞིན། ། ནམ་ཡང་གེགས་མེད་ལྷུན་གྱིས་འགྲུབ་
པར་ཤོག ། ཐུགས་བསྐྱེད་རྣམ་པར་དག་པའི་བུམ་བཟང་ལྟོར། ། མཛད་
འཕྲིན་དག་པའི་ནོར་གྱིས་ཡོངས་གཏམས་པ། ། བསྟན་དང་འགྲོ་ལ་ཕན་
བདེའི་འཚོ་དཔལ་དུ། ། ཡོངས་སྨིན་དགེ་མཚན་དཔལ་གྱིས་ཀུན་ཁྱབ་ཤོག
། བདག་ཅག་དད་སློབ་འདུས་པའི་སྡེ་ཆེན་གྱི། ། ཐོས་བསམ་བསྒོམས་པའི་
རྣམ་དཀར་ཕུང་བོ་ཀུན། ། དཔལ་ལྡན་བླ་མའི་ཞབས་པད་བསྐལ་བརྒྱའི་
བར། ། བརྟན་པའི་རྒྱུ་རུ་ཀུན་ནས་སྨིན་པར་ཤོག ། འཆི་བདག་གཡུལ་
འཇོམས་ཚེ་ཡི་ལྷ་གསུམ་གྱིས། ། འཆི་མེད་གྲུབ་པ་མཆོག་གི་དཔལ་སྟེར་
ཞིང་། ། འཆི་རྒུད་འཇིགས་མེད་གཞོམ་གཞིག་ཀུན་བྲལ་ཏེ། ། འཆི་མེད་རྡོ་
རྗེའི་སྲོག་ལ་དབང་འབྱོར་ཤོག ། མི་འཇིགས་གདོང་ལྔ་འབར་བས་རབ་
བཏེགས་པའི། ། རིན་ཆེན་རྡོ་རྗེའི་ཁྲི་འཕང་ཡངས་པའི་རྩེར། ། ཞབས་སེན་
འོད་ཆགས་ཉེ་བར་ལེགས་བཀོད་དེ། ། གཡོ་མེད་བསྐལ་བ་རྒྱ་མཚོར་ཞབས་
བརྟན་ཤོག ། བླ་མ་མཆོག་གསུམ་རྒྱ་མཚོའི་ཐུགས་རྗེ་དང་། ། ཡི་དམ་ཞི་ཁྲོ་
རྒྱ་མཚོའི་བྱིན་རླབས་དང་། ། མཁའ་འགྲོ་ཆོས་སྲུང་རྒྱ་མཚོའི་མཐུ་སྟོབས་
ཀྱིས། ། ཇི་ལྟར་རེ་སྨོན་རྒྱ་མཚོ་ཀུན་འགྲུབ་ཤོག ། ཆོས་དབྱིངས་བསམ་མི་
– 110 -



དུས་འགྱུར་ཆེན་པོའི་འོག་ནས་སྦས་པའི་ཚུལ་གྱིས་བསྟན་པའི་སྲོག་བཟུང་ཚུལ། །
ཁྱབ་པའི་བདེན་པ་དང་། ། ཆོས་ཅན་རྟེན་འབྱུང་བསླུ་མེད་ནུས་པ་ཡིས། །
གང་གི་ཞབས་པད་བསྐལ་བ་རྒྱ་མཚོའི་བར། ། ནམ་ཡང་འགྱུར་མེད་རྡོ་རྗེ་
ལྟར་བརྟན་ཤོག ། ཅེས་ཞབས་བརྟན་གསོལ་འདེབས་སྨོན་ཚིག་དང་བཅས་
འཆི་མེད་རྡོ་རྗེའི་སྒྲ་དབྱངས་ཞེས་བྱ་བ་འདི་ནི། སྐྱབས་རྗེ་བླ་མ་(ཀུན་དགའ་
རྒྱལ་མཚན་) མཆོག་དང༌། དགེ་ཚུལ་ངག་དབང་དར་རྒྱས་དཔོན་སློབ་ནས་
བཀའ་སྩལ་མ་ལྡོག་ཙམ་དུ། སྤྲང་བོ་འདུ་གསུམ་པ་རོལ་མིང་བས་དབེན་གནས་
མཁའ་སྤྱོད་གླིང་ནས་གསོལ་བ་བཏབ་ཅིང་སྨོན་པའོ། ། དགེ་འོ། ། །
སྨྲས་པ། །
མདོ་སྨད་ལྷོ་རྒྱུད་གསེར་ལྡན་འཛིན་མའི་གཞིར། །
ཀུན་མཁྱེན་བསྟན་པའི་དར་ཆེན་སྙོལ་མེད་པར། །
སྒྲེང་བའི་ཐུགས་བསྐྱེད་འོད་དཀར་སྣང་བའི་དཔལ། །
དབྱར་གྱི་ཆུ་གཏེར་འཕེལ་བའི་རྗེས་སྙེག་ཀྱང་། །
སྐྱེ་དགུའི་བསོད་ནམས་མར་ངོའི་ཟླ་བ་བཞིན། །
ལྔ་བདོའི་རང་མཚང་མཚོ་ལྟར་འཕེལ་བ་ཡིས། །
བསྟན་པ་བསྟན་འཛིན་རྒྱལ་བློན་དང་བཅས་པ། ། །
དུས་འགྱུར་མནར་གཅོད་བཙོག་དགུའི་འདམ་དུ་ལྷུང་། །
བསམ་བཞིན་ཞིང་འདིར་བསྟན་འགྲོའི་དོན་མཛད་ལ། །
ཐུགས་བསྐྱེད་པདྨ་དཀར་བོ་ལྟར་འཕགས་པས། །
བསྟན་འགྲོའི་དོན་དུ་སྲོག་ཀྱང་འདོར་ནུས་པ། །
མགོན་ཁྱོད་སྐྱེ་དགུའི་གཙུག་ན་ལྷམ་མེར་མཛེས། །
ཁྱོད་ནི་བསྐལ་མང་གོང་ནས་བྱ་དཀའ་བའི། །
བྱང་ཆེན་སྤྱོད་པའི་ལམ་ལ་ལེགས་གོམས་པས། ། །
- 111
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཀུན་མཁྱེན་དོལ་པོའི་བསྟན་པ་བསྐྱངས་པའི་ཕྱིར། །
ཕུལ་བྱུང་མཛད་པའི་ཁུར་རྣམས་བདག་གིར་བཞེས། །
མདོ་རྒྱུད་བསྟན་བཅོས་ཁྱད་འཕགས་ཐམས་ཅད་ཀྱི། །
ངེས་དོན་ཆུ་བོ་མ་ལུས་འདུས་པས་ན། །
ངེས་དོན་རྒྱ་མཚོ་ཞེས་བྱའི་གསུང་རབ་དེ། །
སྔོན་མེད་ལེགས་བཤད་བདུད་རྩིའི་རྒྱ་མཚོར་ངེས། །
མཐར་ཐུག་ཐུན་མོང་མིན་པའི་གཞུང་མཆོག་འདི། །
གང་གི་ཐུགས་བསྐྱེད་རྩ་བ་རབ་བརྟན་ཞིང་། །
སྔོན་མེད་འཕྲུལ་པར་རྐང་འཐུང་གསར་བའི་ལྗོན། །
ལོ་འབྲས་གཡུར་དུ་ཟ་བའི་ངོ་བོར་སྨིན། །
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་དཔོན་ཆེན་
པོ་༧ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་མདོ་ཙམ་བརྗོད་
པ་སྐལ་བཟང་དད་པའི་འཇུག་ངོགས་ལས། དུས་འགྱུར་ཆེན་པོའི་འོག་ནས་
སྦས་པའི་ཚུལ་གྱིས་ནང་ཐུགས་དམ་ཉམས་བཞེས་གཙོ་བོར་མཛད་ཅིང༌། རི་
ཆོས་ངེས་དོན་རྒྱ་མཚོའི་གཙོས་རྟེན་བཞེངས་དང་འབྲེལ་བསྟན་པ་རྒྱ་ཆེར་སྤེལ་
བའི་སྐབས་ཏེ་དྲུག་པའོ།། །།
- 112 -



བདུན་པ། རྡོ་རྗེ་སློབ་དཔོན་ཆེན་པོའི་གསེར་ཁྲིར་
མངའ་གསོལ་ཞིང་། བཀྲ་ཤིས་སྒོ་མང་དུ་ངག་
དབང་ཡོན་ཏན་བཟང་པོའི་གཙོས་བླ་སྤྲུལ་
རྣམས་ལ་དབང་ལུང་མན་ངག་གི་ཆོས་
ཆར་ཕབ་པའི་ཚུལ།
བདེ་སྟོང་དབྱེར་མེད་དུས་ཀྱི་འཁོར་ལོ་ཡིས། ། བརྟུལ་ཞུགས་བཏང་
སྟེ་ངུར་སྨྲིག་ ཟློས་ གར་ གྱིས། ། བདག་ ཅག་ གཙུག་ ཏུ་ གསུམ་ ལྡན་རྡོ་རྗེ་
འཛིན། ། རྣམ་རོལ་དེ་ཡིས་ཤིས་པའི་ཆར་དུ་སྙིལ། །
དགུང་ལོ་ང་གསུམ་དུ་ཕེབས་པའི་རབ་རྒྱལ་མེ་སྦྲུལ་( ༡༩༧༧)ལོའི་ལོ་
གསར་གྱི་སྤྲོས་པ་སྔར་འཁྱུད་ལྟར་བྱས། དེ་རྗེས་ཏོ་ཚ་བླ་མ་མཁས་དཔལ་གྱི་
མདུན་ནས། རྗེ་བླ་མ་རིན་པོ་ཆེ་དང་
། ལྕམ་མཁན་པོ་ཤེས་རབ་གསལ་བྱེད་
རྣམ་གཉིས་ཀྱིས་མཉམ་དུ། ཏཱ་ར་ནཱ་ཐའི་སྒྲ་ཊཱིཀ་རྒྱས་པ་དང་། དཔལ་སྒྲའི་
སྟེ་མ་དང་། སྒྲ་མདོ་སོགས་ཀྱི་བཀླག་ལུང་ཞུས་ཤིང་གསན་བཞེས་མཛད།
ཟླ་བདུན་པའི་ཚེས་ཕུན་སུམ་ཚོགས་པའི་ཉིན། བཀྲ་ཤིས་སྒོ་མང་དུ་
བདག་ཉིད་ཆེན་པོ་བཞུགས་ཡོད་པ་ལ། སྐྱབས་རྗེ་བླ་མ་དམ་པ་ཀུན་དགའ་
རྒྱལ་མཚན་གྱིས་འབོད་མི་བཏང་སྟེ་མྱུར་བར་ཁོང་གི་མདུན་དུ་ཕེབས་དགོས་
ཚུལ་སྙན་སྒྲོན་དུ་ཕུལ་བར། བདག་ཉིད་ཆེན་པོའང་དེ་ལུགས་ཀྱིས་མྱུར་
སྟབས་སུ་ཁོང་རྡོ་རྗེ་འཆང་གི་དྲུང་དུ་ཕེབས་ཏེ། ཕན་ཚུན་ཐུགས་དགྱེས་པའི་
གསུང་གླེང་གནང་ཞིང་། །
ཉིན་དེར་རྗེ་ཏཱ་ར་ནཱ་ཐའི་དངོས་སློབ་བསེ་དབོན་པོ་ཡོན་ཏན་ལྷུན་
- 113



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
འགྲུབ་ཀྱི་གདན་ས་རྔ་དབུས་གུར་ནང་དུ། དཔལ་ཀ་ལ་ཙཀྲའི་རྡོ་རྗེ་སློབ་
དཔོན་ཆེན་པོ་སྐྱབས་རྗེ་བླ་མ་དམ་པ་ཀུན་དགའ་རྒྱལ་མཚན་གྱིས། དུས་
གསུམ་སངས་རྒྱས་ཐམས་ཅད་ཀྱི་བགྲོད་པ་གཅིག་པའི་ལམ་མཆོག་དཔལ་རྣལ་
འབྱོར་སྦྱོར་བ་ཡན་ལག་དྲུག་གི་ཁྲིད་ཡིག་མཐོང་བ་དོན་ལྡན་དང་། མཆོག་མི་
འགྱུར་བའི་བདེ་བ་ཆེན་པོ་དང་རྣམ་ཀུན་མཆོག་ལྡན་གྱི་སྟོང་གཟུགས་ཕྱག་རྒྱ་
ཆེན་མོ་གཉིས་དབྱེར་མེད་པའི་ལམ་མཆོག་སྐལ་བ་དང་ལྡན་པའི་གང་ཟག་
རྣམས་ལ་ལེགས་པར་སྟོན་པའི་མཚོན་བྱེད་རྡོར་དྲིལ་དང་། སྐྱབས་རྗེ་བླ་མ་
རིན་པོ་ཆེ་ཁོང་དང་བཅས་པའི་རྡོ་རྗེ་སློབ་དཔོན་གསུམ་གྱི་དབུ་ཞྭ་གསུམ།
གཞན་ཡང་། དངོས་པོའི་གནང་སྦྱིན་དང་བཅས། དུས་གསུམ་རྒྱལ་བའི་སྤྱི་
གཟུགས་མཁས་དང་གྲུབ་པའི་དབང་ཕྱུག་རྗེ་བླ་མ་དམ་པ་༧ཀུན་དགའ་ཐུགས་
རྗེ་དཔལ་བཟང་པོ་གང་ཉིད་རྡོ་རྗེ་སློབ་དཔོན་ཆེན་པོའི་མི་འཇིགས་གདོང་ལྔས་
བཏེགས་པའི་གསེར་གྱི་ཁྲི་འཕང་མཐོན་པོར་ཉེ་བར་བཀོད་དེ། བྱིན་རླབས་
དོན་བརྒྱུད་ཀྱི་མངའ་བདག་ཆེན་པོར་མངའ་གསོལ་བ་ན། དཀར་ཕྱོགས་ལ་
དགའ་བའི་ལྷ་རྣམས་ཀྱིས་ཀྱང་དགེ་མཚན་དང་པོའི་ཡི་གེ་བྱང་ཕྱོགས་ཀ་ལཱ་པ་
ཡི་ཞིང་གི་རིགས་ལྡན་ཆོས་ཀྱི་རྒྱལ་བོའི་མདུན་སར་སྤྲངས་སོ། ། སྒྲུབ་རྒྱུད་
བསྟན་པའི་རྒྱལ་མཚན་སྒྲེང་མཁས་པ། ། གང་དེའི་ཐུགས་བསྐྱེད་ཤིང་རྟས་
ཉེར་དྲངས་བའི། ། རྒྱལ་ཀུན་སྤྱི་འདུས་སྨྲ་བའི་ཟླ་བ་ཆེ། ། དགེ་ལེགས་
བདུད་རྩིའི་གྲུ་ཆར་ཅིར་ཡང་འཇོ། ། བྱིན་རླབས་དོན་བརྒྱུད་དྲི་བསུང་འཐུལ་
བ་ཡི། ། རྡོ་རྗེ་སློབ་དཔོན་གྲགས་པའི་མུ་ཁྱུད་ཀྱིས། ། ངེས་དོན་བསྟན་པའི་
དགའ་ཚལ་བཟུང་བའི་ཚེ། ། དཀར་ཕྱོགས་ལྷ་རྣམས་ཀུན་དགའི་སྤུ་ལོང་
གཡོ། ། ཞེས་ཀྱང་སྨྲས་སོ། །
- 114 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
དེ་ནས་སྐྱབས་རྗེ་བླ་མ་དམ་པ་ཀུན་དགའ་རྒྱལ་མཚན་དེ་ཉིད་ཀྱིས།
ཁོང་ལ་མངའ་བའི་གདམས་ངག་ཡོད་དོ་ཅོག་བདག་ཉིད་ཆེན་པོ་ལ་བུམ་པ་
གང་བྱོའི་ཚུལ་དུ་ལྷག་ལུས་མེད་པར་གནང་ཞིང་། གསུང་གི་འཕྲོས་སུ། ད་
ནི་ཁྱོད་ལ་འཕྲོད་སོང་བ་ཡིན་པས་ཁོ་བོ་ཤི་ཡང་ཞེ་བློ་བདེ་བ་ཡིན་པ་དང་།
འོན་ཀྱང་ཁོང་གི་སློབ་མ་རྣམས་ད་སྐབས་དུས་དབང་གིས་དེ་ཙམ་ལས་སྟབས་
མ་འགྲིགས་ཀྱང་། ཕྱི་ནས་ཁྱོད་ཀྱིས་ངེས་པར་རྗེས་འཛིན་བྱེད་དགོས་ཚུལ་
སོགས་དུས་གསུམ་རྗེན་ཆར་དུ་གཟིགས་པའི་འབྱུང་འགྱུར་མང་བོ་ལུང་བསྟན།
དེ་མཐུན་མཁར་སྤྲུལ་བའི་སྐུ་ཤེས་རབ་ཆོས་འཕེལ་རྒྱ་མཚོ་དང་། བསེ་སྤྲུལ་
ཀུན་བཟང་གཞན་ཕན་ཆོས་ཀྱི་རྒྱལ་མཚན་རྣམ་གཉིས་ཀྱི་ཞལ་སྔ་ནས་ཀྱིས་
ཀྱང་། དྲི་མ་མེད་པའི་ལྷ་དར་སྲིད་དུ་རིང་བ་དང་རྡོར་དྲིལ་བཅས་གནང་ནས་
རྡོ་རྗེ་སློབ་དཔོན་གྱི་ཁྲི་ལ་མངའ་གསོལ་ལོ། །
དེ་ཡང་ཇི་སྐད་དུ། འདུས་པའི་བཤད་རྒྱུད་རྡོ་རྗེ་ཕྲེང་བ་ལས། ནང་
དུ་གསང་བ་འདུས་ལ་རབ་དགའ། ། ཕྱི་རོལ་ཉན་ཐོས་ཀྱི་སྤྱོད་པ། ། དེ་ལྟའི་
མན་ངག་རིམ་པ་ཡིས། ། སློབ་མ་རྣམས་ལ་རྗེས་སུ་བསླབས། ། དེ་ནི་སྟོན་པ་
ཡོངས་སུ་ཤེས། ། ཞེས་གསུངས་པ་ལྟར། ཡོན་ཏན་རིན་པོ་ཆེའི་གཏེར་དུ་
གྱུར་བ་དཔལ་ལྡན་བླ་མ་དམ་པ་འདི་ཉིད་ཕྱི་འདུལ་ཁྲིམས་དག་པའི་ཀུན་སྤྱོད་
བཀའ་གདམས་རྣམ་ཐར་གཙང་མའི་བརྟུལ་ཞུགས་ཀྱིས་བསྡམས་ཤིང་། ནང་
བྱང་ཆུབ་ཀྱི་སེམས་རྣམ་པ་གཉིས་དང་རིམ་གཉིས་ཟབ་མོའི་རྣལ་འབྱོར་ལ་
གཅིག་ཏུ་འགྲུས་པས། བསྟན་པའི་ལུས་ཡོངས་སུ་རྫོགས་པའི་ཉམས་རྟོགས་ཀྱི་
ཀློང་དུ་གྱུར་བ་ན། རྡོ་རྗེ་སློབ་དཔོན་གྱི་ཁུར་བླངས་ཏེ་གདུལ་བྱ་གང་ལ་གང་
འདུལ་གྱི་སྒོ་ནས་ལམ་ཉམས་སུ་ལེན་པའི་ཚུལ་གྱི་གདམས་པའི་བཅུད་བསྡུས་
- 115 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པའི་ཉིང་ཁུས་སྐལ་བ་དང་ལྡན་པའི་གང་ཟག་རྣམས་ཀྱི་རྒྱུད་སྨིན་པར་མཛད་
དེ། རྒྱལ་བ་གཉིས་པ་ཀུན་མཁྱེན་དོལ་པོ་བའི་རིང་ལུགས་ལས་འོངས་པའི་
མདོ་སྔགས་ཀྱི་བསྟན་པ་རིན་པོ་ཆེའི་གདུགས་དཀར་སྲིད་རྩེར་བསྒྲེངས་པས་
འཕྲིན་ལས་ཀྱི་གྲིབ་བསིལ་སྣུམ་པོས་གངས་ཅན་ནོར་འཛིན་གྱི་ཁྱོན་མ་ལུས་པ་
ཁྱབ་པར་མཛད་དོ། ། དེ་རྗེས་ཕྱིར་བཀྲ་ཤིས་སྒོ་མང་དུ་ཞབས་བསྐྱོད་དེ་
ཐུགས་དམ་གྱི་རིམ་པ་ལ་སྔར་བཞིན་བརྩོན་པ་བསྟེན། །
ཟླ་བཅུ་བའི་ཚེས་བཅུ་དྲུག་ཉིན་རྔ་དབུས་གུར་ནང་དུ། སྐྱབས་རྗེ་བླ་མ་
དམ་པ་ཀུན་དགའ་རྒྱལ་མཚན་ཞབས་ཀྱི་གང་ཐུགས་གཞི་དོན་དམ་འོད་གསལ་
གྱི་དབྱིངས་སུ་རོ་མཉམ་དུ་གྱུར་ཏེ་གཟུགས་སྐུའི་བཀོད་པ་ཉེ་བར་བསྡུ་བའི་
ཚུལ་བསྟན་པའི་བརྡ་འཕྲིན་འབྱོར་བས། ཁོང་ཉིད་མྱུར་སྟབས་ཀྱིས་དཔལ་
ལྡན་བཀྲ་ཤིས་སྒོ་མང་ནས་ལམ་ལ་ཆས་ཏེ་གུར་ནང་དུ་ཕེབས། བླ་མ་དམ་པ་
དེ་ཉིད་ཀྱི་ཐུགས་དམ་དཀྲོལ་ཏེ་ཐོག་མའི་གདུང་མཇལ་དང༌། གདུང་མཆོད་
ཀྱི་རིམ་པས་ཐུགས་དགོངས་རྫོགས་པར་བྱས་ཏེ་ཕྱིར་སྒོ་མང་དུ་ཕེབས། །
དགུང་ལོ་ང་བཞིར་ཕེབས་པ་རབ་རྒྱལ་ས་རྟ་(༡༩༧༨)ལོར། དེ་ནས་
བླ་མ་འོད་འབར་ཞེས་པའི་དྲུང་ནས་ཟབ་ཐིག་སྒྲོལ་མའི་ལས་ཚོགས་ཀྱི་བཤད་
ཁྲིད་ཡོངས་རྫོགས་གསན་འཕྲལ། ཆོས་རྗེ་དགོན་གྱི་བླ་མ་མཐོང་ལྡན་གྱི་ཞལ་
སྔ་ནས། བདག་ཉིད་ཆེན་པོ་དང་ཀུན་དགའ་བརྟན་མཁས་རྣམ་གཉིས་ཀྱིས།
འཕགས་པ་ཐར་བ་ཆེན་པོའི་མདོ་དང་། ངག་དབང་ཚོགས་གཉིས་རྒྱ་མཚོའི་
བདེ་མཆོག་རབ་འབྱམས་ཀྱི་དབང་གི་མཚམས་སྦྱར་དང་། གཤིན་རྗེ་རབ་
འབྱམས་ཀྱི་དབང་གི་མཚམས་སྦྱར། བདེ་མཆོག་ལཱུ་དྲིལ་ནག་གསུམ་གྱི་དབང་
གི་མཚམས་སྦྱར་སོགས་ཀྱི་བཀླག་ལུང་གསན་གྲུབ་རྗེས། ཁོང་གིས། གཙང་
- 116 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
སྐོར་གྱི་རྡོ་རྗེ་སློབ་དཔོན་བླ་མ་པད་གྲགས་དང་། ཆོས་རྗེ་བླ་མ་མཐོང་ལྡན་
སོགས་བླ་གྲྭ་འགའ་ལ་ ཉིན་འགར། དཔལ་ལྡན་ཤངས་པའི་ཆོས་ སྐོར་གྱི་
དབང་ཁྲིད་ཡོངས་རྫོགས་ཟབ་རྒྱས་སུ་བཀའ་དྲིན་དུ་སྩལ། འདི་སྐབས་ཁོང་
ལ་སྤྲོས་བྲལ་དག་པའི་དབྱིངས་ནས་སྟོན་པ་ཤཱཀྱ་ཐུབ་པའི་སྐུ་ཆེ་བ་ནམ་མཁའ་
གང་བ་དང་ཆུང་བ་མཐེ་བོང་ཙམ་རེ་དང་། དེ་དག་གི་མདུན་དུ་དམར་སེར་
གྱི་མེ་ཏོག་སྣ་ཚོགས་པ་བཀྲ་བའང་མངོན་སུམ་དུ་མཐོང་བའི་ཉམས་ཤར་བ་
དང་། དབང་གསུང་བའི་སྐབས་སུའང་། རྒྱ་གར་གྱི་གྲུབ་ཆེན་སྐུ་སྨད་དུ་
ཨང་རག་གྱོན་པ་ཞིག་ཉིན་ལྟར་དུ་ཕེབས་པ་དངོས་སུ་གཟིགས་གསུངས།
འདི་སྐོར་ཞིག་ནས་ཕྲན་བདག་གི་ཚེ་རབས་ཀྱི་མེ་ཏོག་ཕོག་པའི་ལྷ་སྐལ།
ཁྱབ་བདག་རྡོ་རྗེ་སེམས་དཔའི་ངོ་བོ་བཀའ་དྲིན་མཚུངས་ཟླ་མ་མཆིས་པ་སྐྱབས་
རྗེ་བླ་མ་རིན་པོ་ཆེ་ཀུན་དགའ་ཐུགས་རྗེ་དཔལ་བཟང་པོའི་དགྱེས་ཞལ་ཕྲན་
བུས་ཀྱང་གསར་དུ་མཇལ་ཏེ། ཁོང་གི་ཐོག་མའི་ཆོས་འབྲེལ་དུ་ཀུན་མཁྱེན་
རྗེས་གནང་བྱིན་རླབས་ཀྱི་ཚན་ཁ་གཞན་དང་མི་མཉམ་པའི་སྒོ་ནས་གནང་
ཞིང་། དེ་ནས་གསུང་གི་བདུད་རྩི་ལ་ལོངས་སྤྱོད་པའི་སྐལ་བ་བཟང་པོ་བྱུང་།
ཀུན་མཁྱེན་རྗེས་གནང་བདག་ ཅག་ལ་སྐུའི་ཉམས་དང་གསུང་གི་གདངས་
གཞན་དང་མི་འདྲ་བའི་སྒོ་ནས་ཐུགས་དགྱེས་བཞིན་གནང་སྐབས་ཁོང་ལ་དད་
པའི་སྤྱན་ཆབ་སྦྲ་མ་ནུས་པའི་ཚུལ་གྱིས་མང་དུ་བྱུང་བ་དད་པའི་གསོས་སུ་གྱུར།
དེ་ནས་བ་རི་བརྒྱ་རྩ་སོགས་ཆོས་བཀའ་མང་བོ་ཉིན་དུ་མའི་རིང་ལ་གནང་བ་མ་
ཟད། སྤྱན་གྱི་འབྲས་བུ་དང་ཐུགས་ཀྱི་ཟེའུ་འབྲུ་བཞིན་བདག་ཅག་རྣམས་
གཅེས་པར་བསྐྱངས་ཏེ་ཕ་བཟང་གིས་བུ་བསྐོར་བ་ལས་ཀྱང་བརྒྱ་འགྱུར་གྱིས་
ལྷག་པའི་བཀའ་དྲིན་འགྲན་ཟླ་མེད་པའི་གནས་སུ་གྱུར་ཏོ། ། །
- 117 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཁོང་རྡོ་རྗེ་སློབ་དཔོན་གྱི་གསེར་ཁྲིར་མ་བཞུགས་པའི་སྔོན་དུ། འོད་
གསལ་རྟགས་བཅུ་ལས་བརྒྱད་ཙམ་ལས་མ་རྫོགས་ཀྱང་། དེ་རྗེས་གསེར་ཁྲིར་
མངའ་གསོལ་བའི་སྐབས་ཅི་རིགས་ནས། རྟགས་བཅུ་ཡོངས་སུ་རྫོགས་པའི་
གསུང་ཉམས་འདུག་ཅིང་། ཁྱད་པར་མི་གཡོ་གསུམ་ལྡན་གྱི་སྦྱོར་བ་ལ་བརྟེན་
ནས་རླུང་བཅུའི་ཆ་ཤས་ཅི་རིགས་དབུ་མ་ཕྲ་མོར་ཞུགས་པ་ལས་བྱུང་བའི་འོད་
གསལ་རྟགས་བཅུ་ལས། ཐ་མ་གཉིས་དང་ཐིག་ལེ་ཡོངས་འབྲུ་ཙམ་གྱི་དབུས་
སུ་སྲིད་གསུམ་དྭངས་པའི་གཟིགས་བརྙན་ཤིན་ཏུ་ཕྲ་བའི་སྟོང་གཟུགས་རེ་ཁ་
ནག་པོ་སོགས་ཀྱི་ཁྱད་པར་རྣམས། ཕྱིས་སུ་ཤིང་ཕག་ལོར་ས་དམར་བླ་མ་རིན་
ཆེན་བརྩོན་འགྲུས་བསེ་དགོན་དུ་རྟ་མགྲིན་དབལ་ཆུའི་དབུ་བླར་བྱོན་སྐབས།
དེ་ལ་ཁོང་གིས། དེ་དུས་རྟོགས་འབུལ་ཞིབ་པར་བགྱིས་ཏེ་ཕན་ཚུན་དཔྱད་པ་
གསུམ་གྱི་སྒོ་ནས་དཔྱད་པས་མཐར་གཏུགས་པ་མ་ཟད། ཞལ་ནས། སྔོན་
ཆད་ཕ་བླ་མ་རྗེ་དཀོན་མཆོག་གསང་བ་མཐའ་ཡས་ཞབས་ས་དམར་དགོན་དུ་
བླ་མ་ལུང་རྟོགས་རྒྱ་མཚོའི་མདུན་དུ་སྦྱོར་བ་ཡན་ལག་དྲུག་ལ་བཞུགས་པའི་
སྟབས་ཀྱིས། ཁོང་དང་ས་དམར་བླ་མ་རིན་ཆེན་བརྩོན་འགྲུས་སོགས་ཀྱིས་
ངོས་འཛིན་ཚུལ་དང་། ངོ་སྤྲད་ཚུལ་སོགས་ཀྱི་ཞལ་རྒྱུན་གཅིག་པར་མཐོང་
གསུངས། །
དགུང་གྲངས་ང་ལྔར་ཕེབས་ པ་ རབ་ རྒྱལ་ ས་ལུག་( ༡༩༧༩) ལོའི་
དཔྱིད་ཀར། སྤྱིར་ཁོང་གིས་རྗེ་གུཧུའི་དྲུང་ནས་བསྙེན་རྫོགས་ཀྱི་སྡོམ་པ་རྣམ་
པར་དག་པ་བླངས་ཏེ་ཤཱཀྱའི་སྲས་ལྟ་བུར་གྱུར་ནའང་། འདི་སྐབས་འཇམ་
མགོན་བླ་མ་ཏཱ་ར་ནཱ་ཐའི་སྡོམ་རྒྱུན་དྲི་མ་མེད་པ་དེ་བླངས་ན་ཆེས་ཤིན་ཏུ་ལེགས་
པར་དགོངས་ཏེ། བརྟན་མཁས་ཀྱི་ཡོན་ཏན་གཉིས་དང་ལྡན་པའི་མཁར་སྤྲུལ་
- 118 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
བའི་སྐུ་ཤེས་རབ་ཆོས་འཕེལ་རྒྱ་མཚོ་གང་ཉིད་སྒོ་མང་དུ་གདན་དྲངས་ཏེ་ཁོང་
གི་ཞལ་སྔ་ནས་ཀྱི་དྲུང་ནས། རྗེ་བཙུན་ཏཱ་ར་ནཱ་ཐ་ནས་བརྒྱུད་པའི་བསྙེན་
རྫོགས་ཀྱི་སྡོམ་རྒྱུན་ཡང་དག་པར་བླངས་ཏེ། དུས་དེ་ནས་ཀུན་དགའ་ཐུགས་
རྗེ་དཔལ་བཟང་པོ་ཞེས་མཚན་གསོལ། གཞན་ཡང་། དུས་འཁོར་སྡོམ་ཆེན་
གྱི་དབང་དང་། མགོན་དཀར་གཡང་སྒྲུབ་ཀྱི་ལུང་སོགས་ཆོས་བཀའ་མང་དུ་
གནང་བ་གསན་བཞེས་མཛད།
དེ་རྗེས་ གླང་རོ་ཡུལ་ཚོའི་ཉེ་འདབས་ཀྱི་སྤྲུལ་ཀུན་དགའ་ཚུལ་ཁོའི་
གཟིམ་སྤྱིལ་དུ། མང་ཐོས་ཚུལ་ལྡན་གྱི་གནས་བརྟན་འདུལ་བ་འཛིན་པ་ཆེན་
པོ་དོན་གྱི་སླད་དུ་མཚན་ནས་སྨྲོས་ཏེ་སྐྱབས་མགོན་༧ཀུན་དགའ་ཐུགས་རྗེ་
དཔལ་བཟང་པོའི་ཞལ་སྔ་ནས་ཀྱིས་མཁན་སློབ་སྦྲགས་མ་དང་། མཁར་སྤྲུལ་
བའི་སྐུ་ཤེས་རབ་ཆོས་འཕེལ་རྒྱ་མཚོས་གསང་སྟེ་སྟོན་པའི་སློབ་དཔོན་མཛད་
ཅིང་། ཁ་སྐོང་གི་དགེ་འདུན་གྲངས་ཚང་བའི་དབུས་ནས། འབྲོག་དགེ་
མཆོག་སྤྲུལ་ཡོན་ཏན་ལྷུན་འགྲུབ་སོགས་བསེ་འབྲོག་གི་གྲྭ་མང་བོ་ལ་དགེ་ཚུལ་
གྱི་སྡོམ་པ་དང་། སྐྱབས་མགོན་བསེ་མཆོག་སྤྲུལ་ཀུན་བཟང་གཞན་ཕན་ཆོས་
ཀྱི་རྒྱལ་མཚན་དང་། ཨ་གྲགས་སྤྲུལ་སྐུ་རིག་འཛིན་རྒྱལ་མཚན། མཁན་ཟ་
ཆོས་འཕེལ་སོགས་གྲྭ་རྒན་གཞོན་བརྒྱ་ཕྲག་ལྷག་ལ་བསྙེན་རྫོགས་ཀྱི་སྡོམ་པ་
འདུལ་བ་འབུམ་སྡེའི་དགོངས་དོན་དང་མཐུན་པར་སྩལ། སོ་སོ་ལ་སྟོན་པའི་
སྐུ་མཐོ་ཚད་ལོངས་པ་རེ་འབྲལ་སྤངས་སུ་གནང་སྟེ། མཇུག་ཏུ་དཔོན་སློབ་
ལྷན་རྒྱས་ནས་ཀུན་མཁྱེན་མཆོད་པའི་སྒོ་ནས་ཚོགས་ཀྱི་དགའ་སྟོན་རྒྱས་པ་
བཏང་བས། གཏོར་མའི་ངོས་ནས་བདུད་རྩི་ཆུ་མིག་བརྟོལ་བ་བཞིན་དུ་
བབས་པར་ཀ་ཏོ་ར་ཆེ་བ་དོ་གསུམ་ཙམ་བྱུང་།
– 119 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་རྗེས་རྔ་སྟོད་བཀྲ་ཤིས་སྒོ་མང་དུ་ཟ་ཆོས་འཕེལ་དང་། ལྟག་གོང་
ངག་ཁོ་གཉིས་ལ་ཐུན་མིན་སྔོན་འགྲོ་དབེན་གསུམ་དང་། སོར་སྡུད་སོགས་ཀྱི་
ཁྲིད་ཕོག་ཅིང་བྱིན་གྱིས་བརླབས་ཏེ་དབེན་གསུམ་ལ་བཞག དེ་ནི་ཁོང་གིས་
སྐལ་ལྡན་གྱི་གདུལ་བྱ་རྣམས་ལ་སྦྱོར་བ་ཡན་ལག་དྲུག་གི་ཟབ་ཆོས་བསྟན་པའི་
ཐོག་མ་ཡིན། དེ་མཐུན་སོག་རུའི་འབུམ་རས་ཞེས་པའང་དབེན་གསུམ་ལ་
བཞག །
སྟོན་ཁར། ཀུན་མཁྱེན་དོལ་པོ་སངས་རྒྱས་ཀྱི་ལུང་གིས་བསྔགས་པའི་
གནས་མཆོག་དཔལ་འཛམ་ཐང་ བསམ་འགྲུབ་ནོར་བུའི་གླིང་ནས། སྒྲུབ་
བརྒྱུད་བསྟན་པའི་སྲོག་འཛིན་བླ་མ་ངག་དབང་ཡོན་ཏན་བཟང་པོའི་ཞལ་སྔ་
ནས་དང་། བརྩོན་འགྲུས་དཔལ་སོགས་དཔོན་སློབ་དགུ། རྔ་ཡུལ་སྟོད་ཀྱི་
བཀྲ་ཤིས་སྒོ་མང་དུ་རྗེ་བླ་མ་རིན་པོ་ཆེའི་སྐུ་མདུན་དུ་ཕེབས་ཏེ་ཕན་ཚུན་དགྱེས་
པའི་འཛུམ་ཞལ་མཇལ་ཞིང་གསུང་འཕྲོས་ཞིབ། དེ་དག་གིས་གསོལ་བ་བཏབ་
པའི་ངོར། སྐྱབས་རྗེ་བླ་མ་རིན་པོ་ཆེ་ཀུན་དགའ་ཐུགས་རྗེ་དཔལ་བཟང་པོའི་
ཞལ་སྔ་ནས་ཀྱིས། དཔོན་སློབ་དེ་དག་དང་། གཉུག་མར་གནས་པའི་གྲྭ་སློབ་
མང་བོ་ལ་སྒྲུབ་ཐབས་རིན་ཆེན་འབྱུང་གནས་སོགས་ཆོས་ཀྱི་བདུད་རྩི་ཕངས་
མེད་དུ་སྩལ། དེ་དག་གི་བར་སྐབས་རྣམས་སུ། ངག་དབང་ཡོན་ཏན་བཟང་
པོ་གང་ཉིད་ཀྱིས་བདག་ཉིད་ཆེན་པོ་སོགས་ལ། ངག་དབང་བློ་གྲོས་གྲགས་
པའི་སྒྲོལ་མའི་ཆོས་སྐོར་དང་། རྣམ་རྒྱལ་མའི་ཆོ་གའི་ལག་ལེན་བདག་འཇུག་
ལྷོ་སྒོ་སོགས་དེའི་ཆོས་སྐོར་ཡོངས་རྫོགས་དང་། འཕོ་བའི་ཆོས་སྐོར། ཀུན་
མཁྱེན་སྐྱེས་རབས་རྣམ་ཐར་ཚིགས་བཅད་མ་ཀུན་ཉོན་ཚ་གདུང་འཕྲོག་པའི་
ཆོས་སྣང་འོད་དཀར་ཟླ་བའི་བསིལ་ཟེར་དང་། ཀུན་མཁྱེན་མཆོད་ཆོག་གི་
- 120 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
ཆོས་སྐོར་ཡོངས་རྫོགས། དབུ་མ་ངེས་གསང་པད་མོ་འབྱེད་པའི་ཉི་ཟེར་དང་།
ངེས་དོན་ཕུར་བའི་བཀླག་ལུང་སོགས་བཀའ་ཆོས་མང་དུ་སྩལ་བར་གསན།
དེ་དུས་རྗེ་བླ་མ་ཐུགས་རྗེ་དཔལ་དང་ཡོན་ཏན་བཟང་པོ་རྣམ་གཉིས་
ཀྱིས་གྲོས་མཐུན་གྱི་སྒོ་ནས། འབྲོག་དགེའི་སྤྲུལ་སྐུ་ངག་དབང་བློ་གྲོས་རྣམ་
རྒྱལ་བཀྲ་ཤིས་སྒོ་མང་དུ་གདན་དྲངས་ཏེ་རྗེ་བླ་མ་དེ་ཉིད་ཀྱིས། སྐྱབས་རྗེ་བླ་
མ་རིན་པོ་ཆེ་ཀུན་དགའ་ཐུགས་རྗེ་དཔལ་གྱི་དབང་ཕྱུག་དང་
། ངག་དབང་
ཡོན་ཏན་བཟང་པོ་དང་། གཙང་སྤྲུལ་འཇིགས་མེད་རྡོ་རྗེ། མཁན་ཤེས་རབ་
གསལ་བྱེད་ཕུན་ཚོགས་འབྱུང་གནས་ སོགས་ བྱམས་ འཇམ་ དབྱངས་ ལྟ་ བུ་
གདན་འཛོམས་པ་ལ། རྗེ་ཏཱ་ར་ནཱ་ཐའི་ལུགས་ཀྱི་དཔལ་དགྱེས་པ་རྡོ་རྗེའི་སྒྲུབ་
དཀྱིལ་གོང་མའི་རྗེས་འབྲངས་ཞེས་བྱ་བའི་དབང་སྔོན་དུ་འགྲོ་བའི་སྒོ་ནས།
རྗེ་བཙུན་ཀུན་དགའ་གྲོལ་མཆོག་གིས་བསྒྲིགས་པའི་ཟབ་ཁྲིད་བརྒྱ་རྩ་བརྒྱད་ཀྱི་
དང་པོ་ས་སྐྱའི་ཞེན་པ་བཞི་བྲལ་ནས་སེམས་ཁྲིད་ཡིད་བཞིན་ནོར་བུའི་བར་
སྨིན་བྱེད་དབང་། གྲོལ་བྱེད་ཁྲིད། རྒྱབ་རྟེན་ལུང་བཅས་ཆོས་ཆེན་པོ་ཏི་
གཅིག་གི་ནང་དུ་གང་བཞུགས་རྩ་བ་ཡན་ལག་དང་བཅས་པ་རྫོགས་པར་གནང་
བ་གསན། །
དེ་བཞིན་དུ། རྩ་བཤད་ལུགས་ཀྱི་ཀྱེ་རྡོར་གྱི་ཆོ་ག་ཧེ་རུ་ཀ་དགྱེས་པའི་
དབང་དང་ཆོ་གའི་ལུང་། སོ་འབྲང་ལྷ་ལྔ་བྱེད་གྲོལ་དང་བཅས་པ། བདེ་
མཆོག་ལཱུ་དྲིལ་གཉིས་ཀྱི་སོ་སོའི་དབང་དང་ཆོ་གའི་ལུང་། འཇིགས་བྱེད་ལྷ་
བཅུ་གསུམ་མ་དང་། གཤེད་དམར་ལྷ་ལྔ་། གཤེད་ནག་རྭ་ལུགས། ཤངས་
ལུགས་རྒྱུད་སྡེ་ལྔ་བའི་དབང་། རྡོ་རྗེ་གདན་བཞིའི་དབང་། སྒྲོལ་མ་རྣལ་
འབྱོར་མའི་དབང་། མི་གཡོ་གཏུམ་པོ་བླ་མེད་ཀྱི་དབང་། ཕྱག་རྡོར་འཁོར་
- 121 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཆེན་དང་། ཐུབ་པ་དམ་ཚིག་གསུམ་བཀོད། གསང་འདུས་འཕགས་ལུགས།
དཔལ་འཆི་མེད་རྔ་སྒྲ་རྣམས་ཀྱི་དབང་། མ་ཧཱ་མ་ཡ་དང་། མཁའ་འགྲོ་མ་སྒྱུ་
མ་བདེ་མཆོག་འཁོར་ལོ་བསྒྱུར་བ་དྲུག་གི་དབང་དང་། མི་འཁྲུགས་པ་ལྷ་
དགུའི་དབང་། གཙང་སྤྲུལ་འཕྲིན་ལས་རྣམ་རྒྱལ་གྱིས་མཛད་པའི་ཚེ་དབང་
ལྷགཅིག་སོགས་ཀྱི་དབང་དང་། ཁྲིད་ལུང་གི་རིམ་པ། ཀུན་མཁྱེན་ཕྱོགས་
རྒྱལ་གྱི་སྦྱོར་དྲུག་ཐོག་བར་ཐ་དགེའི་ཁྲིད་དང་། ཆོས་རྗེ་ཞང་སྟོན་པའི་འདུལ་
ཆོག སྒྲོལ་མ་རྣལ་འབྱོར་མའི་སྒྲུབ་དཀྱིལ་གཉིས་དང་། ཁྲིད་ཡིག་བདེ་ཆེན་
མྱུར་གཏེར་རྣམས་ཀྱི་ལུང་། རྗེ་ཆོས་གྲགས་དཔལ་གྱི་དབང་བོ་རབ་འབྲིང་ཐ་
གསུམ་གྱི་ངོ་སྤྲོད་འཕོ་བ་དང་བཅས་པ། ཐུབ་བསྟན་དགེ་ལེགས་རྒྱ་མཚོའི་མི་
འཁྲུགས་པའི་རོ་ལ་བྱ་བའི་ཆོ་ག་དང་། ལམ་རིམ་རྒྱས་འགྲེལ་ཡིད་ཀྱི་མུན་སེལ་
སོགས་ཀྱི་ཁྲིད་ལུང་སྦྲགས་མ་དང་། ཆོས་གྲགས་དཔལ་གྱི་ཆར་སློང་ཡན་ལག་
དང་བཅས་པ། རྗེ་བཙུན་གྱི་འཇིགས་བྱེད་མངོན་རྟོགས་ཚིགས་བཅད་མ་
དང་། དམག་ཟོར་མའི་གཏོར་ཆོག་སྐང་བ་དང་བཅས་པ། རྗེ་ཏཱ་ར་ནཱ་ཐ་
ནས་བརྒྱུད་པའི་མཁན་བརྒྱུད་གསོལ་འདེབས། སྦྱོར་དྲུག་སྒོམ་རིམ་གྲུབ་པའི་
ལམ་བཟང་། ཨ་དཔའ་འཇམ་དབྱངས་བསྟན་འཛིན་གྱི་མི་འཁྲུགས་པའི་
དབང་གི་མཚམས་སྦྱར་རྣམས་ཀྱི་བཀླག་ལུང་བཅས་དབང་ལུང་གི་ཆོས་ཀྱི་
བདུད་རྩི་ཟད་མེད་ཀྱི་ཚུལ་དུ་གང་སྩལ་ཐམས་ཅད་ལེགས་པར་གསན་བཞེས་
མཛད། །
རྗེ་བླ་མ་རིན་པོ་ཆེ་ཀུན་དགའ་ཐུགས་རྗེ་དཔལ་གྱིས། བླ་སྤྲུལ་དེ་དག་
ལ། ཇོ་ལུགས་གྲུབ་ཐོབ་བརྒྱ་རྩའི་རྗེས་གནང་ཆ་ཚང་དང་། རྡོ་རྗེ་རྣལ་
འབྱོར་མའི་བསྐྱེད་རིམ་མན་ངག་གོ་དོན་བདེ་ཆེན་རོལ་པ་དང་། མཁའ་སྤྱོད་
- 122 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
མའི་རྫོགས་རིམ་ཐུན་མོང་མ་ཡིན་པ་དང་། རྗེ་གསང་བ་མཐའ་ཡས་ཀྱི་རྡོ་རྗེ་
རྣལ་འབྱོར་མའི་སྒྲུབ་ཐབས་ཉམས་ལེན་བསྡུས་པ་སོགས་ཀྱི་ཁྲིད་ལུང་དང་།
རྗེ་ཚོགས་གཉིས་རྒྱ་མཚོའི་བདེ་མཆོག་མཁའ་འགྲོ་རྒྱ་མཚོའི་བདག་འཇུག་གི་
མཚམས་སྦྱར་ཐར་བའི་སྒོ་འབྱེད་དང་། རྡོ་རྗེ་གདན་བཞིའི་དཀྱིལ་འཁོར་གྱི་
ཆོ་ག་བདུད་རྩིའི་ཐིག་ལེ། སངས་རྒྱས་མཉམ་སྦྱོར་གྱི་དབང་གི་མཚམས་སྦྱར།
གྲུབ་ཆེན་ལཱུ་ཡི་བའི་བདེ་མཆོག་དབང་ཆོག་གི་དམིགས་དོན་ནག་པོའི་དབང་གི་
མཚམས་སྦྱར་གཞིར་བཞག་ལ་ཁྱད་པར་ཟུར་དུ་འཆད་པ་སོགས་ཀྱི་བཀླག་ལུང་
དང་བཅས་ཐུགས་བརྩེ་བས་བཀའ་དྲིན་དུ་སྩལ། །
དེ་ནི་བཤད་སྒྲུབ་དཔུང་བས་བསྟན་པའི་ཁུར་ཆེན་འདེགས་པའི་སྤོབས་
པ་མི་དམན་པ་རྗེ་བླ་མ་རྣམ་གསུམ་གྱིས། སྔོན་སར་གནས་དཔའ་བོ་བྱེ་བ་
འབུམ་སྡེའི་དབུས་ནས་མ་དག་པའི་ཞིང་འདི་ལྟ་བུ་ལ་སྒྲུབ་བརྒྱུད་ཀྱི་བསྟན་པ་
རིན་པོ་ཆེ་སྣུམ་ཟད་ཀྱི་མར་མེ་ལྟ་བུ་གྱུར་ཚེ་བསྟན་པ་རྨངས་ནས་གསོ་བའི་
ཐུགས་བསྐྱེད་དམ་བཅས་པའི་སྨོན་དོན་གྱི་མཐུ་མངོན་པར་གྲུབ་པའི་ཚུལ་
གསུམ་ཚང་བའི་རྟགས་ཡང་དག་ཏུ་གསལ།
ལོ་འདིའི་དགུན་ཁར། དོ་ཙ་བླ་མ་མཁས་དཔལ་ཨ་འདུས་སུ་བཞུགས་
ཡོད་པར། རྗེ་བླ་མ་རིན་པོ་ཆེས་སྒོ་མང་དུ་གདན་དྲངས་ཏེ། དེ་ལ་དབོན་
ཕུན་ཚོགས་ནས་བརྒྱུད་པའི་རྗེ་འཇམ་པའི་དབྱངས་འབའ་མདའ་ཐུབ་བསྟན་
དགེ་ལེགས་རྒྱ་མཚོའི་གསུང་འབུམ་གྱི་ལུང་རྒྱུན་ཆ་ཚང་བ་མངའ་བས། དེ་
ལུགས་བཞིན་གསུང་འབུམ་གྱི་བཀླག་ལུང་ཞུས་པར། བླ་ མ་ རིན་པོ་ཆེའི་
ཐུགས་དགོངས་བཞིན་ཐུགས་ དགྱེས་ པའི་ངང་ནས་ ཞལ་ བཞེས་ གནང་ སྟེ།
སྤྲུལ་སྐུ་བཞི་དང་བླ་མ་བདུན་གྱི་གཙོས། མགོ་ལོག རྔ་ཡུལ། འཛམ་ཐང་
- 123 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སོགས་ཕྱོགས་སོ་སོ་ནས་སླེབས་པའི་གྲྭ་སུམ་ཅུ་ཙམ་ལ་ཟླ་དུ་མའི་རིང་ལ་གསུང་
འབུམ་གྱི་བཀླག་ལུང་སྩལ་བ་གསན་བཞེས་བླ་ལྷག་ཏུ་མཛད་མུས་སྐབས།
གཙང་སྐོར་ཞོལ་མའི་འབེ་བླ་ཆོས་བཟང་སོགས་བླ་གྲྭ་ང་བརྒྱད་དོན་
གཉེར་ཆེན་པོའི་སྒོ་ནས་ཁོང་རྡོ་རྗེ་འཆང་གི་མདུན་སར་ཕེབས་པས། རྗེ་བླ་མ་
ཁོང་ཉིད་ཆོས་གྲྭ་དེར་རྒྱུན་ཆགས་སུ་བཞུགས་ཁོམ་མ་བྱུང་བར། དེ་དག་གི་
ངོར། ཆོས་འགྲུབ་ཚང་ཟེར་བའི་མིང་བཀྲ་ལེགས་པའི་ཁྱམས་ཀྱི་འོག་ཤོད་
ནས། ཐུགས་སྙིང་རྗེ་ཆེན་པོའི་གཞན་དབང་དུ་གྱུར་ཏེ་གསུང་གི་གསང་བ་
ཟབ་མོ་ལ་མངའ་བརྙེས་པའི་ཚུལ་གྱིས། གཙང་སྐོར་གྱི་བླ་གྲྭ་དེ་དག་དང་།
འབྲོག་དགེ། བསེ་དགོན་བཅས་ཀྱི་བླ་གྲྭ་བརྒྱ་ཕྲག་ལྷག་ལ་དུས་འཁོར་དབང་
ཆེན་དང་། སྒྲུབ་ཐབས་རིན་ཆེན་འབྱུང་གནས་ཆ་ཚང་། ཕུར་བའི་སྟོད་ལས་
མཆོག་སྒྲུབ་དང་། སྨད་ལས་དྲག་པོ་བསྒྲལ་དབང་། གཤིན་རྗེ་རབ་འབྱམས་
དང༌། མཁའ་སྤྱོད་མའི་དབང་། དུས་འཁོར་ལྷ་དགུའི་དབང་། ཀུན་རིག
མི་འཁྲུགས་པ་ལྷ་དགུའི་དབང་དང་། བཀླག་ལུང་སྣ་ཚོགས་བཅས་ཟླ་གཅིག་
ལྷག་ལ་བརྩོན་པ་ནན་ཏན་གྱི་སྒོ་ནས་དབང་བཞིའི་ཆུ་བོ་རྫོགས་པར་བསྐུར་ཏེ་
སྐུ་བཞིའི་ས་བོན་གྲུང་བོ་ཐེབས་ངེས་སུ་མཛད། འདི་དག་གི་སྐབས་སུ་ནངས་
སྔ་དགོང་འཕྱིའི་ཚུལ་དུ། ཉིན་ལས་ཉིན་ཐུང་ཞིང་། མཚན་ལས་མཚན་ཐུང་
བའི་ལེགས་མཛད་ཀྱི་རྒྱུན་བསྐྱངས་པ་ནི། ལྷག་བསམ་བསྐུལ་བ་ལས། གང་
དག་སངས་རྒྱས་བྱང་ཆུབ་ཞུགས་གྱུར་བ། ། དེ་དག་རྨུགས་གཉིད་སྐྱོན་རྣམས་
མཐོང་ནས་ནི། ། རྟག་ཏུ་བརྩོན་འགྲུས་རྩོམ་ལ་གནས་པར་བྱེད། ། འདི་ནི་
ང་ཡི་དེ་དག་བསྐུལ་བྱས་ཡིན། ། ཞེས་གསུངས་པའི་དོན་ཐུགས་ཉམས་སུ་
བསྟར་རོ། །
- 124 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
དབང་བསྐུར་ཞེས་པ་ནི་རྡོ་རྗེ་སློབ་དཔོན་མཚན་ཉིད་དང་ལྡན་པས།
སྐལ་ལྡན་གྱི་གདུལ་བྱ་སྣོད་དུ་རུང་བ་ལ་རྡོ་རྗེ་འཆང་གི་དགོངས་པ་དང་མཐུན་
པར་སྐུ་བཞིའི་ས་བོན་ཐེབས་ངེས་སུ་བསྐུར་དགོས་པར་གསུང་ཕྱིར། འདིར་
དེ་དང་མཐུན་པར་ཡོང་བའི་འབྲས་རྟགས་ཀྱི་མཚན་མ་ཨ་ཕའི་ཁ་ཕོར་གཙང་
ཞེན་མ་ཡིན་པར་མང་དུ་སྨྲ་བར་སྤོབས་ཀྱང་ཡེ་གེས་འཇིགས་སོ། ། སྤྱིར་
དབང་མ་ཐོབ་པར་སྔགས་ཀྱི་ལམ་ཉན་པ་དང་སྒོམ་པར་བྱེད་པ་གང་ཡང་མི་
རུང་བ་དང་། དབང་མེད་པར་རིམ་གཉིས་ཀྱི་ལམ་གང་བསྒོམས་ནས་ཉམས་
དང་རྟོགས་པ་ཅི་སྐྱེ་ཡང་སྔགས་ལམ་མ་ཡིན་པར་རྒྱུད་སྡེ་དུ་མ་ལས་གསུངས་
སོ། ། དེས་ན་དབང་གི་ངོ་བོ་ཤེས་པ་གལ་ཆེ་བས་དེ་ནི། དབང་གི་བྱ་བྱེད་
ཚོགས་པའི་རྒྱུ་རྐྱེན་ལས་སློབ་མའི་སེམས་རྒྱུད་ལ་སྒྲིབ་པ་ཅི་རིགས་དག་རུང་
དང་། མཐར་ཐུག་གི་འབྲས་བུའི་ཡོན་ཏན་ཅི་རིགས་སྐྱེ་རུང་དང་། ལམ་
རིམ་གཉིས་གང་རུང་སྒོམ་དུ་རུང་བའི་ནུས་པ་ཁྱད་པར་བ་ཞིག་བགོས་པའི་
བག་ཆགས་དང་། གསང་ཤེར་བཞི་བའི་དབང་དུས་ཀྱི་ཡེ་ཤེས་བག་ཆགས་
དང་བཅས་པ་དེ་ཡིན་ནོ། ། ཡང་ན། སྔགས་ཀྱི་འཇུག་སྒོ་གང་ཞིག་སྔགས་ལ་
ཐོས་བསམ་བྱེད་པ་དང་སྔགས་ཀྱི་དངོས་གྲུབ་སྒྲུབ་པ་ལ་དབང་བའི་རིགས་སུ་
གནས་པ་དེ་དབང་གི་དོན་ནོ། ། སྤྱིར་བྱ་རྒྱུད་ལ་ཆུ་དང་ཅོད་པན་གྱི་དབང་
གཉིས་དང་། སྤྱོད་རྒྱུད་ལ་རིག་པའི་དབང་ལྔ་དང་། རྣལ་འབྱོར་རྒྱུད་ལ་
རིག་པའི་དབང་ལྔ་དང་རྡོ་རྗེ་སློབ་དཔོན་གྱི་དབང་སྟེ་དྲུག་བླ་མེད་སྤྱི་ལ་དབང་
བཞི་སོགས་མང་དུ་དབྱེ་ཡོད། དབང་གང་ཐོབ་ན་དེ་དག་གི་སྐབས་ལས་ཐོབ་
པའི་སྤྱི་དང་བྱེ་བྲག་གི་དམ་ཚིག་དང་སྡོམ་པ་རྣམས་མིག་གི་འབྲས་བུ་ལྟར་
བསྲུང་དགོས་པ་རྡོ་རྗེ་འཆང་གི་རྒྱུད་སྡེ་དུ་མར་ཡང་ཡང་གསུངས་སོ། །
- 125 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དགུང་གྲངས་ང་དྲུག་ཏུ་ཕེབས་པའི་རབ་རྒྱལ་ལྕགས་སྤྲེལ་( ༡༩༨༠)
ལོ་ཞལ་གསར་བཞད་ཀྱི་སྐབས་སུ་རྗེ་བླ་མ་ཡོན་ཏན་བཟང་པོ་དང་མཉམ་དུ་
གདན་འཛོམས་ཏེ་ལོ་གསར་གྱི་དགའ་སྟོན་རྒྱས་པར་བཏང་།
དེ་ནས་ཁོང་གིས། རྔ་སྟོད་རྩི་ནང་མི་འགྱུར་བདེ་ཆེན་གླིང་གི་ཕྱག་ན་
པད་མོ་མི་ཡི་རྣམ་རོལ་དུ་བྱོན་པའི་བླ་མ་དམ་པ་ཀུན་དགའ་མཁས་བཟང་
ཞབས་ལ། རྡོ་རྗེ་ཕྲེང་བའི་དབང་ཐེངས་མང་བོ་ཞུས་ཀྱང་ཐོག་ཏུ་མ་ཁེལ་བས།
འདི་ལོར་རྗེ་བླ་མ་གུ་ཎའི་ཞབས་ཀྱིས་བདག་ཉིད་ཆེན་པོ་ལ། ད་ལན་བླ་གྲྭ་
མང་བོ་ཞིག་འདིར་གདན་འཛོམས་ཡོད་པས། ཁྱེད་ཀྱིས་ཅིས་ཀྱང་རྡོ་རྗེ་ཕྲེང་
བའི་དབང་བསྐུར་ཐབས་གྱིས་ཞེས་བཀའ་བྱུང་ཞིང་། དེ་ལུགས་ལྟར་རྗེ་བླ་མ་
མཁས་བཟང་ཞབས་ལ་ཞུ་བ་ཕུལ་བར། ཁོང་གིས་ཀྱང་ཞལ་བཞེས་བཟང་པོ་
གནང་སྟེ། དེ་ནས་དཔལ་ལྡན་བཀྲ་ཤིས་སྒོ་མང་ནས་བླ་སློབ་རྣམས་དཔལ་མི་
འགྱུར་བདེ་ཆེན་གླིང་དུ་ཕྱགས་ཕེབས། དེར་སྤྱན་རས་གཟིགས་དབང་ཀུན་
དགའ་མཁས་བཟང་ཞབས་ཀྱིས་བླ་གྲྭ་བརྒྱ་ཕྲག་ལྷག་ལ། སློབ་མ་རྗེས་འཛིན་
གྱི་ཆོ་ག་སྔོན་དུ་བཏང་ཞིང་། གསང་འདུས་འཇམ་པའི་རྡོ་རྗེ་དང་འབྲེལ་བའི་
སྟ་གོན་བཅས་ཉིན་དུ་མའི་རིང་ལ། པཎ་ཆེན་ཨ་བྷ་ཡཱ་ཀ་རས་རྡོ་རྗེ་རྣལ་
འབྱོར་མས་ལུང་བསྟན་པ་བཞིན་རྒྱུད་སྡེ་རབ་འབྱམས་ཀྱི་དབང་བཀའ་ཞེ་
གཉིས་སུ་བསྡུས་པའི་སྲོལ་གཞིར་བཞག་པ་ལ། པཎྜི་ཏ་འགྲོ་བའི་མེ་ལོང་གིས་
ཕྱོགས་བསྒྲིགས་ཀྲྀ་ཡ་ས་མུ་ཙྪའི་སྒེར་དབང་གསུམ་བསྣན་ཏེ་སྔོན་བྱོན་མཁས་
པའི་དགོངས་པ་ཇི་ལྟ་བ་བཞིན་ཕྲེང་ཀྲི་སྦྲགས་པའི་དཀྱིལ་འཁོར་ཞེ་ལྔའི་དབང་
ལེགས་པར་སྩལ་བ་གསན། དེའི་སྐབས་ གློ་བུར་དུ་བདག་ཉིད་ཆེན་པོའི་
ཉམས་ལ་དཔོན་སློབ་རྣམས་ལ་བར་ཆད་ཀྱི་འཚེ་ངོ་ཤར་ཞིང་། སྐྱབས་རྗེ་བླ་མ་
- 126 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
རིན་པོ་ཆེ་ཀུན་དགའ་མཁས་བཟང་ཞབས་ལ་དེ་ལུགས་བཞིན་སྙན་ཞུ་ཕུལ།
དབང་གི་སྐབས་སུ་རྐྱེན་གང་གིས་མ་ཚུགས་ཀྱང་། དབང་གྲོལ་བ་ལ་ཕྱོགས་ཚེ་
གྲྭ་བ་ཞིག་ལྔ་བའི་ལམ་དུ་ཐེག་སོང་། རྩི་ནང་ནས་དབང་བཀའ་སོགས་གསན་
བཞེས་གྲུབ་འཕྲལ། བདག་ཉིད་ཆེན་པོ་དང་བླ་གྲྭ་ཡོངས་རྫོགས་ཕྱིར་བཀྲ་
ཤིས་སྒོ་མང་དུ་ཕེབས་ལམ་དུ། ཁོང་ལ་སྔར་གྱི་འཚེ་ངོར་ཤར་བའི་མི་ནག་པོ་
དེ་གློ་བུར་དུ་སླེབས་བྱུང་བས། དེ་མ་ཐག་གཙང་སྤྲུལ་འཇིགས་མེད་རྡོ་རྗེའི་
འཆིབ་རྟ་འདྲོགས་ཏེ་ས་མཆོང་གནམ་མཆོང་བྱས་ནའང་། དེ་སྐབས་བདག་
ཉིད་ཆེན་པོས་བསླུ་མེད་མཆོག་གསུམ་ལ་གསོལ་བ་འདེབས་བཞིན་གཙང་སྤྲུལ་
དེ་ཉིད་ཀྱི་ཕྱོགས་སུ་ཕེབས་ཤིང་། སྤྲུལ་ཁོང་ཡང་རྟ་ཐོག་ནས་མྱུར་སྟབས་ཀྱིས་
བབས་བྱུང་བས་རྐྱེན་གང་གིས་ཀྱང་མ་གནོད་པར་རང་ཡུལ་དུ་ལེགས་འབྱོར་
བྱུང་ངོ། །
དེ་ལྟར་རྗེ་བླ་མ་ཡོན་ཏན་བཟང་པོ་དཔོན་སློབ་སོགས། དཔལ་ལྡན་
རིག་པ་འབྱུང་བའི་གྲོང་ཆེར་རྔ་ཡུལ་གསེར་མོ་ལྗོངས་ཀྱི་རྗེ་བླ་མའི་དྲུང་དུ་ཟླ་
བརྒྱད་ཙམ་ལ་བཞུགས་ཏེ། དབང་ལུང་མན་ངག་གི་རིམ་པ་རྒྱ་ཆེན་པོ་མནོས་
ཏེ་དེད་དཔོན་རྒྱ་མཚོའི་གླིང་ནས་རང་གི་འདོད་དོན་འགྲུབ་པ་བཞིན་ཐུགས་ཀྱི་
རེ་བ་ཡོངས་སུ་རྫོགས་ཏེ། སླར་འཛམ་ཐང་བསམ་འགྲུབ་ནོར་བུའི་གླིང་དུ་
དཔོན་སློབ་རྣམས་རྗེ་བླ་མ་རིན་པོ་ཆེ་དང་འབྲལ་དཀའ་བའི་ངང་ཕྱགས་ཕེབས།
དེ་ནི་ཇི་སྐད་དུ། བླ་མ་རྣམས་ཀྱི་ཐུགས་བཅུད་འཐུང་། ། ལུང་དང་རྗེས་སུ་
གནང་བ་ཡིས། ། སྣོད་ཀྱི་ཁྱད་པར་དུ་མ་སྒྲུབ། ། དབང་གིས་སྨིན་ཅིང་ཁྲིད་
ཀྱིས་གྲོལ། ། འདི་དག་དམ་པའི་སྤྱོད་དང་མཛའ། ། ཞེས་གང་གསུངས་པ་
ལྟར་གྱུར། །
- 127 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱམས་འཇམ་དབྱངས་ལྟ་བུའི་བསྟན་པའི་མངའ་བདག་ཏུ་གྱུར་བའི་རྗེ་
བླ་མ་རྣམས་ཞལ་འཛོམས་ཏེ་དབང་ལུང་ཟད་མེད་འདོད་དགུར་སྤེལ་བ་འདི་ནི།
དཔལ་ལྡན་བླ་མ་དམ་པ་ཁོང་གི་ཐུགས་བསྐྱེད་དང་འཕྲིན་ལས་ཁོ་ནའི་མཐུས་
མིན་ན། ཕལ་བས་དབང་ལུང་ཁྲིད་གསུམ་འདི་འདྲའི་རྒྱ་ཆེན་པོ་བྱེད་པ་མ་
ཟད། ཐ་ན་དེ་རྣམས་བཞུགས་གནས་དང་། བསྙེན་བཀུར་ཤངས་ལེན་བྱས་
ཏེ་མཐུན་རྐྱེན་སྦྱར་བ་སོགས་ཀྱང་དཀའ་སྙམ། དེ་སྔོན་འདི་འདྲའི་ཕྱོགས་
ཡས་མས་ནས་བྱོན་པའི་སྐྱེས་ཆེན་རྣམས་གཞི་གཅིག་ཏུ་གདན་འཛོམས་ཏེ་
དབང་ལུང་ཁྲིད་གསུམ་དེ་འདྲའི་རྒྱ་ཆེར་བྱས་པ་ཆེར་མི་འདུག་པར་མངོན།
དེང་དུས་ཆོས་ཀྱི་མཛད་སྒོར་ཁས་འཆེ་ནས་ཕན་ཚུན་རྒྱུ་ནོར་འགྲན་པ་དང་གླུ་
གར་གྱིས་དུས་འདའ་བ་སོགས་ལ་བལྟས་ན་འདི་ལས་རྣམ་པར་ཐར་བ་ ཡ་
མཚན་པ་ཞིག་གང་ན་མཆིས། ཁོང་རྣམས་བཞུགས་པའི་གཙུག་ལག་ཁང་ནས་
ཀྱང་། ཕྱིས་སུ་ཆོས་སྒྲ་རང་གྲགས་སྐབས་དང་སྐབས་སུ་བྱུང་བ་སྐྱེད་ཡུམ་
གནུབས་ཟ་ཚེ་སྨན་དང་ནམ་བྱམས་གཉིས་ཀྱིས་ཐོས་ནས་དེར་བལྟ་རུའང་ཡང་
ཡང་ཕྱིན་ཟེར།
དེ་ནས། སྐྱབས་མགོན་མཆོག་སྤྲུལ་རིན་པོ་ཆེ་བསེ་ཀུན་བཟང་གཞན་
ཕན་ཆོས་ཀྱི་རྒྱལ་མཚན་མཆོག་དང་། གནས་བརྟན་ཤེས་རབ་ཆོས་འཕེལ།
ཤེར་ཁོ། དར་རྒྱས་སོགས་དཔོན་སློབ་རྣམས་ཆེད་དུ་ཕེབས་ཏེ། མཆོག་སྤྲུལ་
རང་ཉིད་ནས་སྐུ་ཕྱག་སྔོན་དུ་བཏང་སྟེ་བཀྲ་ཤིས་པའི་ལྷ་རྫས་སྲིད་དུ་རིང་བ་
དང་བཅས་ཐུགས་ཀྱི་དགོངས་པ་མཐའ་དག་དཔལ་ལྡན་བླ་མ་མཆོག་གི་སྙན་དུ་
གསོལ་བ་ན། སྐྱབས་རྗེ་བླ་མ་འདི་ཉིད་ཀྱིས་ཀྱང་། སྡོང་བོ་བཀོད་པའི་མདོ་
ལས། ཡེ་ཤེས་འོད་ཟེར་སྨོན་ལམ་དཀྱིལ་འཁོར་ཅན། ། སེམས་ཅན་ཀུན་གྱི་
- 128 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ།
གནས་སུ་ སྣང་བྱེད་ པའི། ། ཆོས་ དབྱིངས་ མཁའ་ལ་འོད་ཆེན་ རབ་ ལྡན་
པར། ། འདི་ནི་སངས་རྒྱས་ཉི་མ་འཆར་བར་འགྱུར། ། ཞེས་གསུངས་པ་
ལྟར། དགོངས་པ་རྣམ་པར་དག་པ་ལ་ཞལ་བཞེས་གནང་སྟེ། སྐབས་ཀྱི་ཆེད་
དོན་ལ། ཁོང་དཔོན་སློབ་རྣམས་མི་འཁྲུགས་པའི་བསྙེན་མཚམས་ལ་བཞུགས་
བཞེད་ཀྱིས་ཁྲིད་ལུང་ཞུ་བར་ཕེབས་པའི་གསོལ་བ་བཏབ་པའི་ངོར། འབའ་
མདའ་རིན་པོ་ཆེའི་ཁྲིད་ཡིག་གི་སྟེང་ནས་ཁྲིད་ལུང་མཐའ་དག་ཐུགས་བརྩེ་བའི་
སྒོ་ནས་བཀའ་དྲིན་དུ་སྩལ། དེ་མཐུད་ལུགས་གཉིས་ཀྱི་བསླབ་བྱ་ཡིད་འཁུལ་
ངེས་དང་བཅས་གུས་བཀུར་རྒྱ་ཆེན་པོ་གནང་།
དེ་རྗེས་ཟས་ཕྱིར་གཏམ་མི་འཚོལ། ནོར་ཕྱིར་ཆོས་མི་གཏོང་། ལོངས་
སྤྱོད་ལོག་འཚོས་མི་སྒྲུབ་པ་བྱ་བཏང་རི་ཁྲོད་པ་རྗེ་བླ་མ་འཇམ་ཤེར་སྐྱབས་རྗེ་བླ་
མ་རིན་པོ་ཆེའི་དྲུང་དུ་ཆེད་དུ་ཕེབས་ཏེ། ཉིན་འགའ་ལ་བཞུགས་རིང་སྤྲོ་
བསངས་དང་ཐུགས་ནང་མཐུན་པའི་གསུང་གླེང་འཕེལ། ལྷག་པར་རྗེ་བླ་མའི་
ཞལ་ནས། ཉིད་ཀྱིས་སྒྲུབ་བརྒྱུད་ངེས་དོན་སྙིང་པོའི་བསྟན་པའི་ཁུར་ཆེན་
བདག་གིར་བཞེས་ཏེ། བསྟན་ལ་སྲི་ཞུ་བྱས་ནས་བསྟན་དོན་བླ་ལྷག་ཏུ་འཕེལ་
བཞིན་ཡོད་པ་ཁོང་གི་སེམས་སྤྲོ་བོ་ཞིག་ཡིན་ཚུལ་དང་། ཁྱད་པར་ཁོང་ཉིད་ད་
ལོར་དག་ཞིང་དུ་ཕེབས་པ་གསུང་གི་ཉམས་ལ་བྱུང་བར། རྗེ་བླ་མ་རྡོ་རྗེ་འཆང་
ཁོང་གིས་ཀྱང་། བརྟན་གསོལ་དང་འབྲེལ་ཐུགས་བཞེད་བཞིན་ཐུགས་དམ་གྱི་
རིམ་པ་ལ་གསལ་འདེབས་རྒྱས་པ་ཕུལ། ཕེབས་ཁར་རྫ་བླ་མས། རྗེ་བླ་མའི་
སྐུ་འཁོར་རྣམས་ལ་གསུང་རྒྱུར། བླ་མ་རིན་པོ་ཆེ་ཐུགས་རྗེ་དཔལ་འདི་ཚང་ནི་
གཞན་དང་མི་འདྲ་བའི་སྐྱེས་བུ་དམ་པ་ཆེན་པོ་ཞིག་རེད། ད་སྐབས་འདི་
འདྲའི་བླ་མ་ཧ་ཅང་དཀོན། ཁྱེད་རྣམས་ཀྱིས། བླ་མ་ཚུལ་བཞིན་དུ་གུས་པས་
- 129 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བསྟེན་དགོས་ཀྱི་མཉམ་འགྲོགས་ཀྱི་དབང་གིས་ཉེས་པ་འབྱུང་ཉེན་ཆེ་བས་
གཟོབ་གསུངས། དེ་ནས་ཕན་ཚན་འཛུམ་ཞལ་འབྲལ་དཀའ་བ་དང་བཅས་
ཕྱིར་ཕེབས་ཏེ། ཡུན་རིང་མ་ལོན་པར་ཞལ་མ་འཚོ་བས་ཐུགས་སྐྱོ་ཚད་མེད་
གནང་།
དེ་ནས་བདག་ཉིད་ཆེན་པོ་སྔར་དང་མི་འདྲ་བར་ཆོས་འཆད་ཉན་གྱི་བྱ་
བས་བྲེལ་ཏེ་ཁོམ་ལོང་མེད་པར་མ་ཟད། སྐྱེད་ཡུམ་གྱི་དགུང་གྲངས་ཀྱང་
མཐོན་པོར་སླེབས་པས། ཁོང་གིས་ཞབས་ཕྱི་ལེགས་པོ་ཐོན་ཐབས་བྲལ་ཕྱིར།
སྐྱེད་ཡུམ་ཚེ་སྨན་བུ་བདུན་མགོན་པོ་སྐྱབས་ཚང་ཞེས་པའི་ཁྱིམ་གཞི་དེར་གནས་
སྤོ་མཛད་ནས། དེར་བསོད་ནམས་དབང་མོས་སྐུ་ཚེ་མཐར་ཕྱིན་པའི་བར་
ཞབས་ཕྱི་ལེགས་བསྒྲུབས་མཛད་དོ། །
སྨྲས་པ།
ཕན་བདེ་འབྱུང་གནས་རྒྱལ་བའི་བསྟན་པའི་ཁུར། །
གང་གི་ཕྲག་པར་མ་བླངས་ཡོད་མིན་ཞེས། །
སྙན་པའི་བ་དན་དཀར་བོ་རླུང་ལྟར་གཡོ། །
ཀ་རུ་ཎ་ཁྱོད་སྲིད་ཞིའི་ཁོང་ན་བརྗིད། །
བདེ་སྟོང་ཏིང་འཛིན་ཟབ་མོའི་དཔལ་མངའ་བ། །
བྱིན་རླབས་དོན་བརྒྱུད་རིམ་པར་བྱོན་པའི་ཁྲིར། །
མགོན་ཁྱོད་དགྱེས་འཛུམ་ལྷམ་མེར་བཞུགས་མ་ཐག །
དབང་ལུང་མན་ངག་ནོར་བུའི་འཛུམ་རྒྱ་གྲོལ། །
ལྷག་བསམ་ཐུགས་བསྐྱེད་དབང་ཕྱོགས་ལྷུན་པོའི་རྩེར། །
བཤེས་གཉེན་ཉི་གཞོན་གསར་བའི་རྩེ་དགའ་ཡིས། །
- 130 -



རྡོ་རྗེ་སློབ་དཔོན་དུ་མངའ་གསོལ་ཞིང་དབང་ལུང་མན་ངག་གི་ཆོས་ཆར་ཕབ་པའི་ཚུལ། །
དབང་ལུང་པད་མའི་དགའ་ཚལ་ཕྱེ་བ་ན། །
ལྗོངས་འདི་ཀ་ལཱ་པ་ཡི་ཟླ་བོར་སྙེམས། །
དཔལ་ལྡན་དུས་ཀྱི་འཁོར་ལོའི་རིམ་གཉིས་སྲོལ། །
དྲི་མེད་ལུང་རིགས་ལམ་ནས་སྔོན་མེད་པའི། །
ལེགས་བཤད་གཏེར་བརྒྱ་གྲོལ་བའི་དགའ་སྟོན་འདིས། །
སྐལ་བཟང་ཡིད་ལ་ཟད་མེད་དགའ་བ་བྱིན། །
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་
དཔོན་ཆེན་པོ་༧ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་མདོ་
ཙམ་བརྗོད་པ་སྐལ་བཟང་དད་པའི་འཇུག་ངོགས་ལས། རྡོ་རྗེ་སློབ་དཔོན་གྱི་
གསེར་ཁྲིར་མངའ་གསོལ་ཞིང༌། བཀྲ་ཤིས་སྒོ་མང་ནས་ངག་དབང་ཡོན་ཏན་
བཟང་པོའི་གཙོས་བླ་སྤྲུལ་རྣམས་ལ་དབང་ལུང་མན་ངག་གི་ཆོས་ཆར་ཕབ་ཏེ་
བསྟན་པའི་མེ་རོ་རྨངས་ནས་གསོས་པའི་སྐབས་ཏེ་བདུན་པའོ།། །།
- 131 -



བརྒྱད་པ། ཡང་དར་བསྟན་པའི་དབུ་བརྙེས་ཏེ་
སྒྲུབ་ཁང་བསམ་གཏན་གླིང་གསར་བཞེངས་
བྱས་ཤིང་སྒྲུབ་བརྒྱུད་བསྟན་པའི་བ་དན་
དགུང་དུ་འཕྱར་བའི་ཚུལ།
རབ་འབྱམས་གཞུང་ལུགས་རྒྱ་མཚོར་སྦྱངས་པས་མཁས། ། རྨད་བྱུང་
སྡོམ་གསུམ་དྲི་མས་མ་གོས་བཙུན། ། རླབས་ཆེན་བསྟན་འགྲོའི་དོན་ཆེན་སྒྲུབ་
པས་བཟང་། ། ཕུལ་བྱུང་ཕན་བདེའི་རྒྱ་མཚོ་ཆེ་དེ་བསྔགས། །
དགུང་གྲངས་ང་བདུན་ཏེ་རབ་རྒྱལ་ལྕགས་བྱ་(༡༩༥༡)ལོར་གངས་
ཅན་སཱ་ལའི་སྨན་ལྗོངས་སུ་འགྲོ་བ་སྤྱི་མཐུན་གྱི་ལས་ཀྱི་རླུང་གིས་འཕུར་ཏེ།
ཐུབ་བསྟན་ཉིན་བྱེད་དབང་བོ་ནུབ་ཕྱོགས་ཆུ་ལྷའི་ཕག་ཏུ་ཡིབས་ནས་ཉི་མའི་
ལྷོ་བྱང་གི་བགྲོད་པ་བཅུ་ཕྲག་ཟུང་ལྷག་ལ་མུན་ནག་ཏུ་གནས་འཆའ་དགོས་
བྱུང་ཡང་། སླར་རྒྱལ་སྲས་སེམས་དཔའི་ཐུགས་བསྐྱེད་སྐྱ་རེངས་དཀར་བོས་
མདུན་བསུས་ཏེ་ཐུབ་བསྟན་གསར་བའི་ལང་ཚོ་བཞད་དེ། རྔ་ཁོག་གི་དགོན་
པ་ཕལ་ཆེར་ལ་ཆོས་སྒོ་ཕྱེ་བའི་དབུ་བརྩམས་ཀྱང་། ད་དུས་བསེ་དགོན་ཐུབ་
བསྟན་ཕྱོགས་རྒྱལ་གླིང་སོགས་ལ་ཆོས་སྒོ་མ་ཕྱེ་བའི་སྟབས་ཀྱིས། རྔ་སྟོད་བཀྲ་
ཤིས་སྒོ་མང་ནས་ལོ་འདིའི་དགུན་སྨད་དུ། ཆོས་ཚན་དང་པོའི་སྦྱོར་དྲུག་པ་ཨ་
ཁུ་བྱང་ཆུབ། ཡར་འཕེལ། དུང་དུང་བླ་མ་ཚེ་དབང་བསྟན་འཛིན། ཨ་ཁུ་
ནོར་བཟང་། ཀུན་དགའ་དཔལ་འབྱོར། གུ་དྲག རྒྱ་ཁོ། པོ་པོ། ལྐོག་
བསྟན། སྒྲོལ་མ་མགོན། ཅར་བསྟན། ཤེས་རབ་རྒྱལ་མཚན། ཡིད་བཞིན་
ཉི་མ་སོགས་བསེ་འབྲོག་དགེ་རྩི་ནང་བཅས་ཀྱི་གྲྭ་ཉི་ཤུ་ལྷག་ལ། གོང་མའི་ཕྱག་
- 132 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
བཞེས་ཇི་ལྟ་བ་བཞིན་དུས་གསུམ་གྱི་སངས་རྒྱས་ཐམས་ཅད་ཀྱི་བགྲོད་པ་གཅིག་
པུའི་ལམ་མཆོག དཔལ་རྣལ་འབྱོར་སྦྱོར་བ་ཡན་ལག་དྲུག་གི་སྔོན་འགྲོའི་ལམ་
ཉམས་ལེན་གྱི་ཁྲིད་མཐར་ཆགས་སུ་གནང་བའི་དབུ་བརྩམས། དེ་ཡང་ཐོག་
མར། ལམ་གྱི་གཞི་རྟེན་སྐྱབས་འགྲོའི་གོ་བ་གནད་སྨིན་གྱི་ཁྲིད་བྱིན་རླབས་ཀྱི་
ངད་མ་ཡལ་བ་བརྩེ་གཟིགས་བླ་ན་མེད་པའི་སྒོ་ནས་སྩལ། དེ་དག་གིས་ཀྱང་
བརྩོན་པ་ཆེན་པོའི་སྒོ་ནས་ཕྱག་འབུམ་སོང་རྗེས། ཐེག་ཆེན་ལམ་གྱི་འཇུག་སྒོ་
སེམས་བསྐྱེད་སྔར་བཞིན་ཁྲིད་དེ་གོང་མའི་ཕྱག་བཞེས་བཞིན་བཞུགས།
དགུང་གྲངས་ང་བརྒྱད་པ་རབ་རྒྱལ་ཆུ་ཁྱི་ ( ༡༩༨༢)ལོར་ལོ་གསར་
བཞད་ཀྱི་སྤྲོས་པའི་འདུ་ལོང་ཞི་འཕྲལ། ཆོས་ཚན་དང་པོ་ལ་རྡོར་སེམས་སྒོམ་
བཟླས་ཀྱི་ཁྲིད་གནང་སྟེ། ཟབ་ལམ་རྡོ་རྗེ་རྣལ་འབྱོར་གྱི་ཉམས་རྟོགས་སྐྱེ་བའི་
གེགས་སུ་གྱུར་བའི་སྡིག་སྒྲིབ་བཤགས་པའི་ཐབས་རྡོར་སེམས་སྒོམ་བཟླས་དང་།
བསོད་ནམས་ལྡན་པའི་མི་ཡི་བསམ་པ་རྣམས་ཀྱང་འགྲུབ། ། ཅེས་གསུངས་པ་
ལྟར། གཞན་དོན་དུ་སངས་རྒྱས་ཐོབ་པའི་ཐབས་སུ་ཟབ་ལམ་རྡོ་རྗེ་རྣལ་
འབྱོར་བསྒོམ་དགོས་ནའང་། བསོད་ནམས་མེད་ན་མི་སྐྱེ་ཞིང་། བསོད་
ནམས་དང་ལྡན་ན་གནས་སྐབས་དང་མཐར་ཐུག་གི་ཕན་བདེ་ཐམས་ཅད་ལག་
ཏུ་འོངས་པས་ན་བསོད་ནམས་བསགས་པའི་ཐབས་རྨད་དུ་བྱུང་བ་མཎྜལ་དང་།
བྱིན་རླབས་འབྱུང་བའི་རྩ་བ་བླ་མའི་རྣལ་འབྱོར་སོགས་གསང་སྔགས་ལམ་གྱི་
ཐུན་མོང་སྤྱིའི་སྔོན་འགྲོ་དང་། རྫོགས་རིམ་གྱི་རྟེན་བསྐྱེད་རིམ་དུས་འཁོར་
ལྷན་སྐྱེས་ཀྱི་བཤད་ཁྲིད་རྣམས་ཀྱང་རིམ་བཞིན་གནང་སྟེ་མཚམས་དམ་པོར་
འདུག་ཏུ་བཅུག དེ་དག་གི་བར་སྐབས་རྣམས་སུ། ཁྲིད་ཀྱི་གསལ་འདེབས་
དང་སྐབས་བབ་ཀྱི་དོན་གང་ལ་བསླབ་བྱ་དོན་ཟབ་ཅིང་བརླིང་བ་མང་དུ་
- 133 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཐུགས་བརྩེ་བས་སྩལ་བ་ནི་ཆོས་ཚན་གོང་འོག་ཐམས་ཅད་ལ་འདྲའོ། །
ལོ་འདིའི་ཟླ་གཉིས་པའི་ཚེས་གཉིས་ཉིན་ལ་སྐྱེད་ཡུམ་གནུབས་ཟུར་ཟ་
ཚེ་སྨན་དུས་ཀྱི་ཆོས་ཉིད་དུ་གྱུར། དེ་ཚེ་ཁོང་གི་ཐུགས་སྐྱོ་བའི་རྣམ་པ་མང་དུ་
བསྟན་ཡང་དེ་མ་ཐག་བླ་མའི་གདམས་ངག་དྲན་ནས་མའི་རྣམ་ཤེས་དང་ཁོང་
གི་སེམས་བསྲེས། དེ་བླ་མའི་ཐུགས་ཡེ་ཤེས་དང་བསྲེས་ཏེ་སྒོ་གསུམ་སྐད་ཅིག་
ཀྱང་མ་གཡོས་པར་སྤྲོས་བྲལ་སྙིང་པོའི་དོན་ལ་ཉམས་པར་བཞག་པར་སྣང་།
དེ་ནས་མཁར་སྤྲུལ་བའི་སྐུ་ཤེས་རབ་ཆོས་འཕེལ་རྒྱ་མཚོའི་ཞལ་སྔ་ནས་དང་།
བསེ་ཀུན་བཟང་གཞན་ཕན་རྣམ་གཉིས་གདན་དྲངས་ནས་གཤིན་པོ་རྗེས་
འཛིན་གྱི་བསྔོ་སྨོན་རྣམ་པར་དག་པས་མཚམས་སྦྱོར་སོགས་གནང་། བསྔོ་
རྟེན་དུ། ཐེར་ཤམ་བཟང་པོ་དང་དམངས་སྒོར་བརྒྱ་རེ་ཕུལ། དེ་རྗེས་ཐུབ་
བསྟན་ཕྱོགས་རྒྱལ་གླིང་གི་ཁང་ཚན་བཞིའི་བླ་གྲྭ་རྣམས་རིམ་བཞིན་བྱོན་ཏེ།
དུས་འཁོར། ཐམས་ཅད་རིག་པ། གསང་འདུས། བདེ་མཆོག་སོགས་རྒྱུད་
སྡེ་སོ་སོའི་ཆོ་ག་དང་། སྒོ་མང་དགོན་དང་། གཉན་རྩེ་དགོན། སྔོན་ཤུལ་
དགོན་སོགས་ནས་བླ་གྲྭ་མང་བོ་ཕེབས་ཏེ། རེ་རེ་ནས་དངོས་པོའི་གནང་སྦྱིན་
དང་རྒྱུད་སྡེ་སོ་སོའི་ཞལ་ཕྱེས་ཏེ་བཀའ་དྲིན་ཆེ་བར་གསུངས། ཁྱད་པར་
དགོངས་རྫོགས་ཀྱི་རིང་དུ་མི་འཁྲུགས་པའི་གཟུངས་བྱེ་བ་དང་། སྐུ་གཟུགས་
འབུམ་གཅིག་ལྷག་ལོངས་པ་ས་པར་དུ་བཏབས་པ་དང་། རུས་སྦྱོང་། རུས་
སྒྲུབ། ཚྭ་སྒྲུབ་སོགས་ཀྱི་སྒོ་ནས་སྡིག་སྒྲིབ་སྦྱང་བར་བརྩོན། གཞན་ཡང་།
དགོན་གོང་འོག་ཐམས་ཅད་ལ་བསྔོ་འབྲེལ་ཀྱང་མི་དམན་པ་ཕུལ་ཏེ་དགེ་ཚོགས་
རླབས་པོ་ཆེ་བསྒྲུབས་སོ། །
དེ་རྗེས་སྦྱོར་དྲུག་པ་ཆོས་ཚན་དང་པོ་ལ་དཔལ་དུས་ཀྱི་འཁོར་ལོའི་
- 134 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱོར་བའི་ཚུལ།
དབང་གིས་རྒྱུད་སྨིན་པར་བྱས་ཏེ། རྫོགས་རིམ་སྦྱོར་བ་ཡན་ལག་དྲུག་གི་ཉེར་
བསྡོགས་ཁྱད་པར་ཅན་དབེན་གསུམ་ལ། བླ་མ་གོང་མའི་ཕྱག་སྲོལ་བཞིན་
ཞག་ཞེ་དགུའི་རིང་ལ་མཚམས་དམ་པོར་བྱས་ཏེ་བཞག ཉིན་བདུན་བདུན་གྱི་
མཚམས་ནས་སླར་ཡང་ཁྲིད་ཀྱི་གསལ་འདེབས་དང་། སློབ་མ་རེ་རེ་ཁོང་གི་
མདུན་དུ་ཁྲིད་དེ་དྲི་གཏུགས་གནད་སྨིན་དང་། གེགས་སེལ་བོགས་འདོན་
གང་དགོས་བྱས་ཏེ། ཉམས་རྟོགས་ཀྱི་བརྡར་ཤ་གཅོད་པ་སོགས་སྐུ་ངལ་ལ་མི་
འཛེམས་པར། སློབ་མའི་ཁམས་དབང་དང་མཐུན་པར་ལེགས་བཤད་ཆོས་ཀྱི་
དགའ་སྟོན་དུས་དང་དུས་སུ་བཀའ་དྲིན་དུ་སྩལ། དབེན་གསུམ་གྱི་མཇུག་
གྲོལ་བ་ལ་ཉེ་བའི་ཚེ། ཁོང་རྣམས་ལུས་རྣམ་སྣང་ཆོས་བདུན་གྱི་ངང་མི་གཡོ་
གསུམ་ལྡན་དུ་བཞུགས་ཚེ་དེ་དག་གི་སྤྱི་བོར་མཆོད་ཡོན་གྱིས་ཁེངས་པའི་ཕོར་
བུ་ཆུ་ཚོད་གཅིག་གི་ཡུན་ལ་བཞག་སྟེ་ལུས་སེམས་གཡོ་མེད་ལ་ཅུང་ཟད་དབང་
འབྱོར་ཡོད་མེད་ཀྱི་རྒྱུགས་བླངས། །
ཁྱད་པར་ཁོང་གིས་སྐབས་ཐམས་ཅད་དུ། ཞལ་ནས། དེང་གི་དུས་ལྟ་
བུ་ལ་སྒྲུབ་པ་འདི་གཙོ་བོར་ཉམས་སུ་བླངས་ན་བསྟན་དང་འགྲོ་བའི་བདེ་སྐྱིད་
ཀྱི་གསོས་སྨན་དུ་འགྱུར་བ་དང་། རང་གཞན་གྱི་དོན་གང་ཡིན་སྒྲུབ་པས་
འགྲུབ་པ་ཡིན་ཕྱིར་འདི་ལ་བརྩོན་པ་ནན་ཏན་དུ་བྱས་ན་ཁྱེད་རྣམས་སྐལ་བ་
བཟང་བ་ཡིན་ཏེ། རྗེ་ཏཱ་ར་ནཱ་ཐས་ཀྱང་། དཔལ་རྣམ་འབྱོར་ཡན་ལག་དྲུག་
པ་འདི། ། མ་མཁའ་འགྲོ་ཡོངས་ཀྱི་ཐུགས་བཅུད་ཡིན། ། ཁོང་གྲུབ་ཆེན་
ཀུན་གྱི་གཤེགས་ཤུལ་དེ། ། ཁྱེད་ཉམས་སུ་ལེན་པ་སྐལ་བ་བཟང་། ། ཞེས་
དང་། མགུར་འབུམ་ལས་ཀྱང་། ཨེ་མ་འདི་འདྲའི་ཉམས་ལེན་ཤེས་གྱུར་
ན། ། ད་ནི་སྡོད་དམ་ལངས་སམ་འགྲོ་ཡང་རུང་། ། ཟ་ཆག་ཉལ་སོགས་སྤྱོད་
- 135 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།།
ལམ་ཅི་བྱེད་ཀྱང་། ། ཐམས་ཅད་དགེ་སྦྱོར་རྒྱལ་བོའི་ངང་ཉིད་ཡིན། ། ཞེས་
སོགས་གསུངས་ཏེ། ལུགས་གཉིས་ཀྱི་བསླབ་བྱ་གནད་དུ་འགྲོ་བ་མང་བོ་བརྩེ་
བས་སྩལ། ཆོས་ཚན་དང་པོ་ཡིན་ཕྱིར་དབེན་གསུམ་སོགས་གང་གི་སྐབས་
ལའང་མཚམས་དམ་པོར་བྱས་ན། ཆོས་ཚན་འོག་མ་རྣམས་ཀྱིས་མིག་ལྟོས་བྱ་
ཡུལ་དུ་འགྱུར་གསུངས་སོ། །
དེ་སྐབས་དེ་དག་ལ་ཇ་མ་དང་ཐུན་གཡོག་པའང་། ཁོང་རྡོ་རྗེ་འཆང་
དང་ཨ་ཁུ་ཡེ་ཤེས་རྣམ་གཉིས་ཀྱིས་བྱས་པ་ཡིན། དེ་ནས་དཔོན་སློབ་རྣམས་
ཀྱིས་ལྷན་ཅིག་ཏུ་དབེན་གསུམ་གྱི་མཇུག་གྲུབ་པའི་དགའ་སྟོན་བྱས། དེའི་
ཞར་བྱུང་དུ། དེ་དག་ལ། ཆོས་རྗེ་ཕྱོགས་ལས་རྣམ་རྒྱལ་གྱིས་མཛད་པའི་སྦྱོར་
དྲུག་ཐོག་བར་ཐ་དགེའི་ཁྲིད་ཡིག་གི་བཤད་ལུང་དང་། རྗེ་སྒྲོལ་མགོན་ཞབས་
ཀྱིས་མཛད་པའི་ལྷན་ཐབས་འོད་བརྒྱ་འབར་བ་སོགས་ཀྱི་ཁྲིད་ལུང་སྩལ་བས་
བཀའ་དྲིན་གཞལ་དུ་མེད་པའི་ཆོས་ཀྱི་འབྱོར་བས་བསྟན་འགྲོའི་སྲོག་ཟུངས་
དགུང་དུ་སྤེལ། ཐེག་པ་མཆོག་གི་དགེ་བའི་བཤེས་གཉེན་གྱི་དན་རྟགས་བསླུ་
བ་མེད་པ་ནི། སུ་དང་ཉེ་བ་དེ་ཉིད་བག་མེད་པའི་གནས་ལས་བཟློག་ཅིང་།
ཡང་དག་པའི་ལམ་ལ་སྦྱོར་བས་ཕན་པ་ཞིག་འབྱུང་བར་གསུངས་པ་བཞིན།
གཏན་བདེའི་སྒོ་འཕར་ཕྱེ་བ་འདི་ལྟ་བུ་ནི་བསམ་གྱིས་མི་ཁྱབ་པའི་རྣམ་ཐར་
དང་གཞལ་དུ་མེད་པའི་བཀའ་དྲིན་གྱི་ཕུང་བོར་ཤེས་པར་བྱའོ། །
ལོ་འདིའི་སྟོན་ཁར་དཔལ་ལྡན་རིག་པ་འབྱུང་བའི་གྲོང་ཁྱེར་རྔ་ཡུལ་
གསེར་མོ་ལྗོངས་སུ། བསུ་སྐྱེལ་གྱི་རྟ་བ་དང་རླངས་འཁོར་སོགས་བགྲང་ལས་
འདས་པའི་དབུས་ན། སྣང་མཐའི་མགོན་པོ་ཀུན་གཟིགས་བཅུ་བ་ཆེན་པོ་
པཎ་ཆེན་རིན་པོ་ཆེ་ཆོས་ཀྱི་རྒྱལ་མཚན་དཔལ་བཟང་པོའི་སྐུ་གཟི་བྱིན་རབ་ཏུ་
- 136 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
རྒྱས་པས་ལྷམ་མེ་ལྷན་ནེ་ལྷང་ངེར་འཕགས་པ་ནི་རྒྱུ་སྐར་བྱེ་བའི་ཁྲོད་ན་ཉ་རྒྱས་
ཟླ་བ་ལྟ་བུ། གདུགས་དང་རྒྱལ་མཚན་བ་དན་ལ་སོགས་པའི་མཆོད་པའི་བྱེ་
བྲག་མཐའ་ཡས་པས་མཆོད་ཅིང་། འབུད་རྡུང་རྒྱུད་བཀྲོལ་གྱི་རོལ་མོ་དུ་མའི་
དབྱངས་སྙན་དལ་གྱིས་རྒོད་པ་ནི། ལྷ་དབང་སྐྱེད་མོའི་ཚལ་དུ་ཆས་པ་ལྟ་བུ་
ངུར་སྨྲིག་འཆང་བའི་དགེ་འདུན་པ་སྟོང་ཕྲག་དུ་མས་སྔོན་ནས་བསུས་ཏེ་ཕེབས་
པས། བོད་རྒྱ་རིས་མེད་ཀྱི་སྐྱེ་འགྲོ་བགྲང་ལས་འདས་པས་ཆིབས་བསུ་དང་ཇ་
ཐབ་རིམ་པར་ཞུས། དེ་མཚུངས་སུ་བསེ་དགོན་གྱི་སྐྱ་སེར་སྟོང་ཕྲག་དུ་མས་
ཆིབས་བསུ་བྱས་ཏེ་ཀུན་གཟིགས་སྣང་བ་མཐའ་ཡས་ཀྱི་ཞབས་ཟུང་གསེར་གྱི་
འཁོར་ལོ་བཀྲ་ཤིས་མེ་ལོང་ཐང་དུ་མངོན་པར་བཀོད་པར་མཇལ་ཕྱག་ཕུལ་ཏེ་
ཕྱག་དབང་ཞུས། མི་རིགས་རང་སྐྱོང་དང་། ཆོས་དད་རང་མོས། རྟེན་
གསུམ་བསྐྱར་བཞེངས། དགོན་པ་བསྐྱར་གསོ་སོགས་བྱེད་ཆོག་པའི་བཀའ་
སློབ་དང་འབྲེལ་ཏེ་དམ་པའི་ཆོས་ཀྱི་བདུད་རྩི་ཟད་མེད་དུ་སྩལ་བས། ཕྱོགས་
རིས་མེད་ནས་དད་འདུས་ཀྱི་མཇལ་བ་བགྲང་གིས་མི་ལང་བ་རྣམས་ཀྱི་འཁོར་
བ་མཐའ་ཅན་དུ་མཛད་ཅིང་ཐར་བའི་ས་བོན་ཁྱད་པར་ཅན་བསྐྲུན་ནས་བརྩེ་
ཆེན་ལྷོད་མེད་ཀྱིས་རྗེས་འཛིན་གནང་ངོ༌། །
དེ་ནས་ སྐབས་ དེ་ དང་ འབྲེལ། བླ་ མ་ རིན་ པོ་ ཆེ་ འདི་ ཉིད་ ཀྱིས།
དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་སྔོན་གྱི་སྒྲུབ་ཁང་གི་ཤུལ་ནས་
ཐོག་མའི་རྟེན་འབྲེལ་དུ། ཆོས་ཚན་གཉིས་པའི་སྦྱོར་དྲུག་པ་ཨ་ཁུ་ཀུན་དགའ་
སྙིང་པོ་དང་། ཨ་གྲགས་སྤྲུལ་སྐུ་རིག་འཛིན་རྒྱལ་མཚན། ཀུན་དགའ་རིན་
ཆེན་རྒྱ་མཚོ་སོགས་གྲྭ་བཙུན་བཅུ་ཕྲག་ཟུང་ལྷག་ལ། རྗེ་སྒྲོལ་མགོན་ཞབས་ཀྱི་
ཁྲིད་ཡིག་མཐོང་བ་དོན་ལྡན་གྱི་སྐྱབས་འགྲོའི་ཆོས་ སྐོར་གྱི་ཁྲིད་གནང་སྟེ།
- 137 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གནས་དེར་དེ་དག་ལ་ཕྱག་བརྒྱ་དང་བཅུ་གསུམ་འཚལ་དུ་བཅུག གཞན་
ཡང་། གནས་དེ་ཉིད་ནས་དེ་དག་ལ། རྡོ་རྗེ་འཆང་གི་རྗེས་གནང་དང་།
ཀུན་མཁྱེན་རྗེས་གནང་གཉིས་སྤྲོས་མེད་ཀྱི་སྒོ་ནས་ཐུགས་བརྩེ་བས་དགྱེས་
གནང་མཛད་པ་བཅས་ཆོས་ཆར་གསེར་གྱི་སྦྲུམ་བུས་ཡིད་ཀྱིས་རེ་བའི་ཤིང་རྟ་
ཕྱུར་བུར་བཀང་། དེ་རྗེས་ཆོས་ཚན་གཉིས་པའི་སྦྱོར་དྲུག་པ་འདི་དག་གིས་
ཀྱང་། བཀྲ་ཤིས་སྒོ་མང་ནས་འབུམ་ལྔ་ལ་རིམ་གྱིས་ལེགས་བཞུགས་མཛད་པ་
ཡིན། འདི་སྐབས་ཁོང་ལ་བོད་རིགས་ཀྱི་རིག་གནས་དང་། མི་རིགས་ལོ་རྒྱུས་
རིག་གནས་སྲུང་སྐྱོབས་བྱེད་པའི་ཐད་ལ་བྱས་རྗེས་རླབས་པོ་ཆེ་ཡོད་པར་བརྟེན།
སི་ཁྲོན་ཞིང་ཆེན་མི་རིགས་ལས་དོན་ཨུ་ཡོན་ལྷན་ཁང་དང་། སི་ཁྲོན་ཞིང་ཆེན་
རིག་གནས་ཅུས་ཀྱིས་བྱ་དགའ་གཟིངས་བསྟོད་ལག་འཁྱེར་གནང་།
དགུ་བའི་ཉེར་གཉིས་ཏེ་བདག་ཅག་གི་སྟོན་པ་ཐུགས་རྗེ་ཅན་ལྷ་ལས་
བབ་པའི་དུས་ཆེན་ཁྱད་པར་ཅན་གྱི་ཉིན། དཔལ་ཐུབ་བསྟན་ཕྱོགས་ལས་
རྣམ་རྒྱལ་གླིང་ལ་ཆོས་སྒོ་འབྱེད་པའི་ཆོག་མཆན་ཐོབ་པས་རྫོགས་ལྡན་དང་པོའི་
དུས་སྟོན་གྱིས་མཚོན་དུ་མེད་པར། ཐོག་མར། ཚོགས་གུར་ནང་དུ་གྲྭ་ཚང་
རིན་པོ་ཆེ་འཚོགས། དགུན་ཁར། ཁོང་གི་ཐུགས་འདུན་བཞིན་བཀྲ་ཤིས་སྒོ་
མང་དུ། ཆོས་ཚན་གོང་འོག་གི་སྒྲུབ་གྲྭ་བ་རྣམས་ཀྱི་གཙོས། རང་དགོན་གྱི་
ཆོས་ཀྱི་ཡོན་ཏན་གྱིས་མངོན་པར་བརྒྱན་པའི་བླ་མ་དང་། དམ་པའི་སྐྱེ་ཕྲེང་
གིས་མཛེས་པའི་སྤྲུལ་བའི་སྐུ་སོགས་ཕེབས་ཏེ། སྔོན་གྱི་ཕྱག་སྲོལ་བཞིན་དུ་
དཔལ་ཆེན་རྡོ་རྗེ་གཞོན་ནུའི་སྒྲུབ་ཆེན་ཉིན་བཅུ་ལ་འཚོགས། དེ་ནི་བསྟན་པ་
ཡང་དར་སྐབས་ཀྱི་ཕྱོགས་རྒྱལ་གླིང་གི་ཕུར་བའི་སྒྲུབ་ཆེན་འཚོགས་པའི་ཐོག་མ་
ཡིན། དེའི་སྐབས་ཁོང་དཔོན་སློབ་རྣམས་ཀྱིས་སྒྲུབ་གྲྭ་བསམ་གཏན་གླིང་
- 138 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
བཞེང་འདུན་ཀྱིས་དེ་ཇི་ལྟར་བཞེངས་པའི་བཀོད་བསྒྲིག་སོགས་ཐུགས་གྲོས་
མཛད། རིན་འབྱུང་གི་ལྷ་གྲངས་ཡོངས་རྫོགས་ཞལ་ཐང་བཞིའི་ནང་དུ་བསྡུས་
ཏེ། གཙོ་བོ་རྗེ་ཏཱ་ར་ནཱ་ཐ་དང་། མཐའ་སྐོར་དུ་ལྷ་སོ་སོ་ཐུགས་བཀོད་བཞིན་
ལྷ་བཟོ་མཁས་པས་བྲིས་ཏེ་མཐའ་གཤམ་བཟང་པོ་ཕུལ་བར་རབ་གནས་ཀྱིས་
བྱིན་ཕབ། །
དེ་ནས། བཀྲ་ཤིས་སྒོ་མང་དུ་གྲུབ་དབང་དམ་པ་ཆོས་རྗེའི་བླ་མ་བློ་ཁོ་
ཕེབས་པར་དེའི་དྲུང་ནས། བདག་ཉིད་ཆེན་པོས། ས་བཟང་མ་ཏི་པཎ་ཆེན་
གྱི་སྤྱོད་འཇུག་ཊཱིཀ་ཆེན་དང་
། འབྲས་རབ་འབྱམས་པ་བློ་བཟང་མཆོག་སྒྲུབ་
པའི་གྲུབ་མཐའ་གཉིས་བཤད་ཁྲིད་སྦྲགས་མ་ཉིན་དུ་མ་དང་། ཆོས་རྗེ་ཕྱོགས་
ལས་རྣམ་རྒྱལ་གྱིས་ཀུན་མཁྱེན་དོལ་པོ་སངས་རྒྱས་ཀྱི་དྲུང་ནས་དཔལ་དུས་ཀྱི་
འཁོར་ལོའི་རྒྱུད་འགྲེལ་ལན་ཉེར་ལྔ་གསན་པའི་མཐར་རྒྱུད་ཀྱི་དཔྱད་པ་ཡོངས་
སུ་རྫོགས་པའི་ཚུལ་གྱིས་མཆན་བཏབ་པའི། རྒྱུད་འགྲེལ་ཕྱོགས་མཆན་གྱི་
བཀླག་ལུང་སོགས་ལེགས་པར་ཞུས་ཏེ་གསན་བཞེས་བླ་ན་མེད་པར་མཛད།
ཁོང་ལ། རིགས་རུས་དང་ཐོབ་གོ་ས་སོགས་གཙོ་བོ་མི་མཛད་པར་གང་ལ་ཡོན་
ཏན་མཆོག་ཏུ་མངའ་བ་དེ་ཉིད་ལ་མཆོག་ཏུ་གུས་ཤིང་དེ་ལས་ཟབ་རྒྱས་ཀྱི་
གདམས་པ་ནོད་པ་ལ་གཞན་གྱིས་སྐུལ་བ་ལ་མ་ལྟོས་པའི་སྐོམ་པ་ཆུ་འདོད་ཀྱི་
དོན་གཉེར་ཞིག་ གཞོན་ནུའི་དུས་ནས་ ངང་ངམ་ཤུགས་ ཀྱིས་ ཡོད་ པ་ ཡིན་
ནོ། །
དགུང་གྲངས་ང་དགུ་བ་རབ་རྒྱལ་ཆུ་ཕག་( ༡ེ༨༢)ལོའི། དཔྱིད་
ཀར། སྐུ་ཡི་ཕྲེང་བ་ལུ་གུ་རྒྱུད་དུ་མཆོད་ཡོན་གྱི་འབྲེལ་བ་ཟབ་པའི་ཆོས་རྗེ་མ་
སྡེ་བས་གདན་དྲངས་པ་ལྟར། གྲྭ་སློབ་སུམ་ཅུ་ཙམ་བཅས་ཡུལ་དེར་ཕེབས་
- 139 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པར་རྟ་བསུ་དང་བཅས་ཕྱགས་ཕེབས་མཛད། དེ་ནས་ཉིན་བདུན་ལ། ཁོང་
རིན་པོ་ཆེ་དབུ་བཞུགས་སྒོས་བླ་གྲྭ་ལྔ་བཅུ་རྩ་གྲངས་ཡུལ་དེའི་རྐྱེན་སེལ་དུ་ཕུར་
བའི་སྒྲུབ་པར་འཚོགས། མཇུག་ཏུ་སོ་སོའི་རེ་བ་ལྟར་ཇ་ཐབ་ཞུས་པ་བདག་
གིར་བཞེས་ཏེ། རྔ་ཡུལ་དུ་ཕེབས་སྐྱེལ་བཅས་བྱོན་ནས་སྒོ་མང་དུ་གཞི་ཕབ།
དེར་སྦྱོར་དྲུག་པ་ཆོས་ཚན་གཉིས་པའི་ཐུན་མོང་སྤྱིའི་སྔོན་འགྲོ་སོགས་གྲུབ་རྗེས།
རྫོགས་རིམ་གྱི་ཡེ་ཤེས་མ་སྐྱེས་པ་བསྐྱེད་པའི་དོན་དུ་མཆོག་དབང་གོང་མ་
བསྐུར། རྒྱུད་ལས། བདུད་རྩི་ལྔ་ལ་སོགས་དང་ཆུ་གཏེར་རྡོ་རྗེ་རྣམས་དང་།
སྔགས་ཀྱི་བཟླས་པ་སོགས་ཀྱིས་བསྙེན་པ་སྟེ་ཞེས་གསུངས་པའི་དོན་འགྲེལ་བར་
ལྟོས་མེད་བཞི་ལྡན་དུ་གསུངས་ཤིང་། གསང་འདུས་ལས་ཀྱང་། ལུས་ངག་
སེམས་རྣམས་སྒོམ་པ་ནི། ། རྣམ་པར་མི་རྟོག་མི་དམིགས་པ། ། གང་ན་མི་
གནས་མཉམ་པ་ཉིད། ། སྐུ་གསུང་ཐུགས་ཀྱི་རྡོ་རྗེ་བསྒོམ། ། ཞེས་གསུངས་
པའི་མན་ངག་སྟེ་ལྟོས་མེད་བཞི་ལྡན་ནམ་དབེན་པ་གསུམ་ལྡན་ཞེས་པ་ལ་
འདུག་ཏུ་བཅུག ཉིན་བདུན་རེའི་མཚམས་སུ། སློབ་མ་རྣམས་ཀྱི་ཉམས་
རྟོགས་ཀྱི་གེགས་སེལ་བོགས་འདོན་པའི་ཕྱིར་དུ་དྲི་གཏུགས་གནད་སྨིན་མཛད།
དེ་ནས་ཁོང་གི་ཞབས་ཟུང་གསེར་གྱི་འཁོར་ལོ་ དཔལ་ ཐུབ་བསྟན་
ཕྱོགས་རྒྱལ་གླིང་དུ་མངོན་པར་བཀོད་པ་དང་འབྲེལ། བསེ་མཁར་ཀྱི་མཆོག་
སྤྲུལ་རྣམ་ གཉིས་ དང་། བརྟན་མཁས་ཀྱི་ཡོན་ ཏན་ གཉིས་ དང་ ལྡན་ པའི་
གནས་བརྟན་རྣམས་དང་ལྷན་ཅིག་ཏུ་འདུས་ནས། འདུ་ཁང་ཆེན་མོ་དང་།
སྒྲུབ་ཁང་། མགོན་ཁང་སོགས་གསར་བཞེངས་ཀྱི་ས་ལ་བཀྲ་ཤིས་པའི་མེ་ཏོག་
མང་དུ་གཏོར་ཏེ་ཐོག་མའི་རྟེན་འབྲེལ་བསྒྲིགས། ལྷག་པར་དུ་དེའི་སྐབས།
ཁོང་རྡོ་རྗེ་འཆང་ལ་སྐྱོབས་མགོན་མཆོག་སྤྲུལ་རིན་པོ་ཆེ་མཁར་སྤྲུལ་བའི་སྐུའི་
- 140 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
ཞལ་སྔ་ནས་ཀྱིས། སྒྲུབ་ཁང་གང་དུ་བཞེངས་པའི་ས་ལ་ཁྱེད་ཀྱིས་གཟིགས་
དགོས་ཞེས་དམིགས་བསལ་གྱི་བཀའ་སྩལ། ཁོང་གིས་ཀྱང་མཆོག་སྤྲུལ་རིན་པོ་
ཚེའི་བཀའ་བཞིན་དུ་གཟའ་སྐར་འཕྲོད་སྦྱོར་ཕུན་སུམ་ཚོགས་པའི་ཉིན། སྤྱིར་
རྒྱ་ནག་ལུགས་ཀྱི་བསྲུང་བཞི་དང་གཙུག་ལག་རྣམས་ནས་བཤད་པའི་མཚན་
ཉིད་སོགས་སྤྱིར་གྱི་དགེ་མཚན་ཡོངས་སུ་རྫོགས་ཤིང་། ཁྱད་པར་བཤད་སྒྲུབ་
ལས་གསུམ་གྱི་དཔལ་ཁ་ཀུན་ནས་རྒྱས་པར་མཚོན་བྱེད་ཀྱི་ནང་གི་དགེ་ལེགས་
ཀྱི་མཚན་མ་ཉེ་བར་ཚང་བའི་གཞི་དེར། སྒྲུབ་ཁང་བཞེངས་པའི་དབུ་བཟུང་
བའི་སྐབས་སུ། ས་སྦྱངས་ཤིང་བགེགས་ལ་བཀའ་བསྒོས་བཀྲ་ཤིས་གསོ་སྦྱོང་
མཛད་ཅིང་བསྟན་པ་རྒྱས་པའི་སྨོན་ལམ་བཅས་གསུངས་ཏེ་རྟེན་འབྲེལ་གང་
ལེགས་བསྒྲིགས་པ་མ་ཟད། ཡུལ་ལུགས་བསྟུན་ལག་གི་བླ་བསྐོས་པ་ལ་མཁོ་
ཆས་རྣམས་ཕངས་མེད་དུ་སྤྲད་དེ་ལོ་དེར་བཞེངས་པའི་མགོ་བརྩམས་སོ། །
དེ་ནས་སྟོན་ཁར་ཡང་རྔ་སྟོད་བཀྲ་ཤིས་སྒོ་མང་དུ། ཆོས་ཚན་གསུམ་པ་
བུ་རྒྱས་སྤྲུལ་སྐུ་བསྟན་པ་གསལ་བྱེད་དང་། བསེ་བསྟན་པའི་རྒྱལ་མཚན་དང་།
ཨ་དཔའ་སྤྲུལ་སྐུ་བཀྲ་ཤིས་བརྟན་པ། ཨ་ཁུ་རྣམ་སྣང་། འཇམ་དབྱངས་ཉི་
མ། བསྟན་དར་སོགས་གྲྭ་བཙུན་སོ་ལྔ་ཙམ་གྱི་ངོར། དཔལ་དུས་ཀྱི་འཁོར་
ལོའི་རྫོགས་རིམ་སྦྱོར་བ་ཡན་ལག་དྲུག་གི་སྔོན་འགྲོའི་ཁྲིད་ལེགས་པར་གདམས།
སློབ་བུ་རྣམས་ཀྱིས་ཀྱང་། དེ་ལུགས་བཞིན་སྐྱབས་འགྲོ་ནས་བཟུང་རིམ་གྱིས་
ཐེག་ཆེན་གྱི་ རྩི་ བ་ སེམས་བསྐྱེད་དང་། སྡིག་ སྒྲིབ་ སྦྱོང་ བ་ ཡི་གེ་བརྒྱ་བ།
ཚོགས་བསགས་པ་མཎྜལ། བྱིན་རླབས་ཀྱི་རྩ་བ་བླ་མའི་རྣལ་འབྱོར་རྣམས་ལ་
གོང་མའི་ཕྱག་བཞེས་ཇི་ལྟ་བ་བཞིན་དུ་མཚམས་དམ་པོར་བྱས་ཏེ་བཞུགས།
ཆོས་ཚན་གཉིས་པའི་སློབ་བུ་རྣམས་ལ། སོར་སྡུད་དང་། བསམ་གཏན་གྱི་
- 141 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཁྲིད་དང་བྱིན་བརླབས་རིམ་བཞིན་ཕོག་ཅིང་། དེ་དག་གིས། བླ་མའི་མན་
ངག་བཞིན་ཉམས་སུ་བླངས་པའི་མུ་ལ། མཐོང་བ་དོན་ལྡན་ལས་སྒོམ་དོན་
བློར་འགོད་པ་སོགས་ཀྱི་བློ་རྒྱུགས་བཞེས་ཤིང་། སོ་སོར་གེགས་སེལ་བོགས་
འདོན་དང་། རང་རང་གི་ཁམས་དང་བསྟུན་པའི་རྟོགས་འབུལ་ཞུས་པར་
ཉམས་བཞེས་བླ་ན་མེད་པར་མཛད། །
དེའི་མཚམས་སུ། རྔ་སྟོད་ཀྱི་གཟིམ་ཁང་ཨེ་ཝཾ་དགའ་ཚལ་གྱི་ར་བའི་
ནང་དུ་འཁྲུལ་འཁོར་ཁང་བ་ཞིག་གསར་དུ་བཞེངས་ཡོད་པ་དེར། འཕོ་མེད་
ལྷན་སྐྱེས་བདེ་བ་ཆེན་པོ་དང་རྣམ་ཀུན་མཆོག་ལྡན་གྱི་སྟོང་གཟུགས་ཕྱག་རྒྱུ་
ཆེན་མོ་ཟུང་དུ་འབྲེལ་བའི་ཆོས་ཀྱི་རྒྱལ་སྲིད་ལ་མངའ་དབང་བསྒྱུར་བའི་རྡོ་རྗེ་
སློབ་དཔོན་ཆེན་པོ་མཚན་བརྗོད་པར་དཀའ་བ་དོན་གྱི་སླད་དུ་མཚན་ནས་སྨྲོས་
ཏེ་སྐྱབས་རྗེ་བླ་མ་རྡོ་རྗེ་འཆང་༧ཀུན་དགའ་ཐུགས་རྗེ་དཔལ་བཟང་པོའི་ཞལ་
སྔ་ནས་ཀྱིས་ཐུགས་བརྩེ་བའི་གཞན་དབང་དུ་གྱུར་ཏེ། གསུང་གི་གསང་བ་ལ་
མངའ་བརྙེས་པའི་ཚུལ་གྱིས། དེར་འདུས་ཀྱི་ཆོས་ཚན་གོང་འོག་གི་སྒྲུབ་གྲྭ་བ་
རྣམས་དང་། ཡར་ཐང་བླ་མ་ཨེ་མགོན་སོགས་གྲྭ་སློབ་དུ་མར་ཉིན་འགའི་རིང་
ལ། སྟ་གོན་སྔོན་དུ་བཏང་སྟེ། རྗེ་སྒྲོལ་མགོན་ཞབས་ཀྱི་བཀའ་སྲོལ་དྲི་མ་
མེད་པ་ལས་བྱུང་བའི་དཔལ་འཁོར་ལོ་སྡོམ་པའི་དཀྱིལ་ཆོག་སློབ་དཔོན་སྤྱོད་
པའི་རྡོ་རྗེ་གང་གི་ལུགས་སུ་གྲགས་པ་དེ་ཉིད་གསལ་བྱེད་བདེ་བ་ཆེན་པོའི་ཆར་
ཡང་ཞེས་བྱ་བ་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་གྱི་སྒོ་ནས་དངོས་གཞི་རྒྱས་
པའི་དབང་དང་། གྲུབ་ཆེན་ལཱ་ཡི་བ་ཆེན་པོའི་ལུགས་ཀྱི་བདེ་ཆེན་འཇུག་
ངོགས་ཞེས་བྱ་བ་ལྷ་དྲུག་ཅུ་རྩ་གཉིས་ཀྱི་དཀྱིལ་འཁོར་ལ་བརྟེན་ནས་དབང་
ཡོངས་རྫོགས་དང་། བདེ་མཆོག་ལུས་དཀྱིལ་དྲིལ་བུ་བའི་ལུགས་ཀྱི་དབང་
- 142 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
ཆོག་བདེ་ཆེན་སྙིང་པོའི་སྒོ་ནས་དབང་ཡོངས་རྫོགས་ཏེ། བདེ་མཆོག་ལཱུ་དྲིལ་
ནག་གསུམ་དུ་གྲགས་པ་ཕྱག་ལེན་ཕྲ་ཞིང་ཞིབ་པའི་སྒོ་ནས་སྩལ་ཞིང་། དེ་དག་
གི་རེ་བའི་འབྲས་བུ་ཡོངས་སུ་སྨིན་པར་མཛད། །
དབང་དེ་དག་གི་སྐབས་སུ། ཁོང་རྡོ་རྗེ་འཆང་དང་ཐུགས་སྲས་སྤྲུལ་
བསྟན་པ་གསལ་བྱེད་རྣམ་གཉིས་ཀྱི་ཐུན་མོང་གི་སྣང་ངོར། འཕགས་ཡུལ་
གྲུབ་པའི་ཆ་ལུགས་ཉེ་བར་འཆང་བའི་གྲུབ་ཆེན་སྐུ་མདོག་དཀར་ཞིང་སྨྲ་ར་
དང་སྨིན་མའང་དཀར་བོ་ཤས་ཆེ་བ་ཅན་ཞིག་བྱོན་ཏེ་དབང་གྲོལ་བའི་བར་དུ་
ལེགས་པར་བཞུགས་ཏེ། མཐར་ཁོང་རྡོ་རྗེ་འཆང་ལ་དགྱེས་བཞིན་རྗེས་སུ་
བཟུང་བའི་ཚུལ་གྱིས་ཐིམ་སོང་བའི་ཉམས་ཤར་ཏེ། བླ་སློབ་གཉིས་ལ་འཕར་
གཡོ་ཡུན་རིང་བོའི་བར་དུ་བྱུང་ཞིང་། དེར་འདུས་རྣམས་ཀྱི་རྒྱུད་ལ་སྔོན་མེད་
པའི་དད་འདུན་ལྷག་པར་སྐྱེས་ཏེ་སྣང་བའང་གཞན་དུ་བསྒྱུར་བ་ལྟ་བུ་བྱས།
དེའི་བར་སྐབས་རེར། གྲུབ་ཆེན་དེའི་ན་བཟའ་ཙམ་ལས་ཞལ་དངོས་སུ་མི་
མཐོང་ནའང་། དེ་དུས་སུ་ཌ་མ་རུའི་སྒྲ་སང་ངེ་གྲག་བཞིན་འདུག ཅེས་
དང༌། དེ་འདྲའི་ཉམས་སྣང་ཉིན་མཚན་གྱི་དབྱེ་བ་མེད་པར་བྱུང་གསུངས།
དེ་ནི་རྗེ་ཐམས་ཅད་མཁྱེན་པ་ཇོ་ནང་སྒྲོལ་མགོན་ཞབས་དགུང་གྲངས་ཉེར་
དགུའི་སྐབས་སུ། རྗེ་བཙུན་བྱམས་པ་རི་རབ་ཙམ་བྱོན་ཏེ་མཐར་ཁོང་ལ་ཐིམ་
སྙམ་པ་ཤར་གསུངས་པ་དང་ཚུལ་མཚུངས་སོ། ། འདི་སྐབས་གཞན་གྱི་ངོར།
པྲ་བ་དགེ་ལེགས་ཀྱིས་ཁོང་ལ་པྲ་ཕབས་ཚེ། སྐུ་དྭངས་གསལ་འོད་ཀྱི་རང་
བཞིན་ཅན་གྱི་དཔལ་རྟ་མཆོག་རོལ་པའི་སྐུ་བརྗིད་རྔམ་དང་ལྡན་པ་ཞིག་ཤར་
བ་ལས་གཞན་གང་ཡང་མ་དམིགས་པས་རིམ་གྲོ་སོགས་གང་དགོས་ཀྱི་དཔྱད་
ཐིག་པོ་ཞིག་དྲྭ་བས་བློས་མ་འཆུན་པར་གྲགས། དེ་ནི་ཁོང་གི་ཚེ་རབས་ཀྱི་མེ་
- 143 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཏོག་ཕོག་པའི་ཡི་དམ་གྱི་ལྷག་ལྷ་ཡིན་པའི་རྐྱེན་གྱིས་ཡིན་ནམ་སྙམ།
ལོ་འདིའི་དགུན་ཁར་ཡང་ཁོང་གིས་ཐུགས་བསྐྱེད་ལས་སྒྲུབ་གྲྭ་བ་ཆོས་
ཚན་གོང་འོག་རྣམས་དང་། རྔ་སྟོད་རྩི་ནང་མི་འགྱུར་བདེ་ཆེན་གླིང་ནས་
ཕེབས་པའི་གྲྭ་བ་འགའ་རེ་དང༌། རང་དགོན་གྱི་གནས་བརྟན་འདུལ་བ་
འཛིན་པ་དུ་མ་བཅས། སྐྱབས་རྗེ་བླ་མ་རྡོ་རྗེ་འཆང་ཁོང་ཉིད་དབུ་བཞུགས་ཀྱི་
སྒོ་ནས་དཔལ་ཆེན་རྡོ་རྗེ་གཞོན་ནུའི་སྒྲུབ་པ་ཟབ་ལྡན་ཞིག་འཚོགས། དེ་དག་
གི་རིང་བྱིན་འབེབས་སོགས་ཀྱི་སྐབས་སུ། དུས་གསུམ་སངས་རྒྱས་ཐམས་ཅད་
གཅིག་ཏུ་འདུས་པའི་ངོ་བོ་རྗེ་བཙུན་རྡོ་རྗེ་འཆང་ཆེན་པོ་འཇམ་མགོན་བླ་མ་ཏཱ་
ར་ནཱ་ ཐ་ལ་ བརྒྱུད་ པའི་བླ་མ་རྣམས་ཀྱིས་བསྐོར་ནས་འཇའ་སྤྲིན་འོད་ ལྔ་
འཁྲིགས་པའི་ཀློང་ན་ཁྲ་ཕུང་ངེ་བཞུགས་པ་མངོན་སུམ་དུ་གཟིགས་པ་དང་།
ཕུར་བའི་སྒྲུབ་ཆེན་གྱི་མཇུག་གི དངོས་གྲུབ་ལེན་པའི་སྐབས་སུ། ཁོང་གིས།
དཔལ་ཆེན་རྡོ་རྗེ་གཞོན་ནུའི་ཞལ་མངོན་སུམ་དུ་མཐོང་ཞིང་འཕར་གཡོའང་
ཡུན་རིང་བོའི་བར་དུ་བྱུང་། འདི་དག་གིས་མཚོན་ཏེ་རྒྱ་གར་གྱི་གྲུབ་ཐོབ་
བརྒྱད་ཅུ་རྩ་བཞི། བོད་ཀྱི་ལོ་ཙཱ་བ་དང་། གྲུབ་ཐོབ་ཕལ་ཆེར་གྱི་དག་པའི་
གཟིགས་སྣང་ཡ་མཚན་པ་མང་དུ་ཡོད་ངེས་ཀྱང་། དུས་ཀུན་ཏུ་སྦས་པའི་
བརྟུལ་ཞུགས་འཛིན་པ་ལ་ཐུགས་ཤིན་ཏུ་དགྱེས་པས་ཇི་བཞིན་པ་ཞིག་དཔོག་
དཀའ་འོ། ། །
ཁྱད་པར་ཆོས་རྗེ་ཀུན་མཁྱེན་ཡབ་སྲས་ཀྱི་ཞལ་མཇལ་ཞིང་རྒྱུད་བྱིན་
གྱིས་བརླབས་པའི་རྐྱེན་གྱིས། རྣམ་པ་ཀུན་ཏུ་ཀུན་མཁྱེན་དོལ་པོ་བའི་ལྟ་གྲུབ་
གཙང་མ་ཉམས་སུ་ལེན་པ་དང་། དེ་འཆད་ཉན་བྱས་ཏེ་གཞན་ལ་སྤེལ་བའི་
ཐབས་ལ་སྒོ་གསུམ་གྱིས་བརྩོན་པ་ཆེན་པོ་བྱེད་ཅིང་། གང་དག་རྐང་ལག་
- 144 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
སྡེབས་ཤིང་འོ་དོད་འབོད་པའི་ང་རྒྱལ་ཅན་རྣམས་ཀྱིས་ལོ་བརྒྱར་བསླབས་ཀྱང་།
ད་དུང་མུན་ནག་མདའ་འཕེན་ལས་མེད་པ་རྣམས་ཀྱིས་དཔེ་སྐྲུན་དུ་མེད་པ་
རྒྱལ་བའི་དགོངས་པ་མཐར་ཐུག་ངེས་དོན་དབུ་མ་ཆེན་པོའི་ལྟ་བ་ལ་མཁས་
ཤིང་། དེའི་དགོངས་པ་སྐྱོང་སྟེ་ཤིང་རྟ་ཆེན་པོའི་གཞུང་དང་མཐུན་པར་ལུང་
རིགས་དྲི་མ་མེད་པའི་ལམ་ནས་འཆད་སྤེལ་བྱེད་པ་སོགས་ནི། ཡི་དམ་ལྷག་
པའི་ལྷས་རྗེས་སུ་བཟུང་བའི་འབྲས་རྟགས་སུ་གསལ།
དེ་ནས། རིམ་གཉིས་རྣལ་འབྱོར་གྱི་དབང་ཕྱུག་ཆེན་པོ་ཡ་མགོའི་བླ་མ་
རིན་ཆེན་བརྩོན་འགྲུས་ཆེད་དུ་རྔ་ཡུལ་བཀྲ་ཤིས་སྒོ་མང་དུ་གདན་དྲངས་ནས།
དམ་པ་དེ་ཉིད་ཀྱི་དྲུང་ནས། ས་ལུགས་སྦྱོངས་རྒྱུད་བཅུ་གཉིས་ཀྱི་དབང་དང་།
རྗེས་གནང་བརྒྱ་རྩ་དང་། ལུང་ཕྲན་སྣ་ཚོགས་སོགས་ཆོས་བཀའ་མང་དུ་
གསན་ཞིང་མནོས་ཏེ་ཐུགས་ཀྱི་བཞེད་དགོངས་འགྲུབ་པར་བྱས།
དགུང་གྲངས་དྲུག་ཅུ་ལ་ཕེབས་པའི་རབ་རྒྱལ་ཤིང་བྱི་(༡༩༥༩)ལོར་
མཁས་གྲུབ་ཁྱུང་བོ་ལས་བརྒྱུད་པའི་ཤངས་པ་བཀའ་བརྒྱུད་ཀྱི་ཆོས་ཀྱི་གཙོ་བོར་
གྱུར་བ། ནི་གུའི་ཆོས་དྲུག་ཉམས་བཞེས་གཙོ་བོར་མཛད་པའི་ཨ་ཁུ་སྦྱིན་པ་རྒྱ་
མཚོ་ཞེས་པ་ཁོང་དང་དགུང་གྲངས་མཉམ་པའི་རྣལ་འབྱོར་གྱི་དབང་ཕྱུག་ཆེན་
པོ་ཞིག་ཡོད་པ་དེ་ཉིད་རྔ་སྟོད་སྒོ་མང་དུ་གདན་དྲངས་ཏེ། ཉིན་དུ་མར་
བཞུགས་རིང་ཕན་ཚུན་ཐུགས་ནང་གཤིན་པས་ཆོས་ཀྱི་འབེལ་གཏམ་གྱིས་དུས་
འདའ་བར་བྱས། ཁྱད་པར་ཁོང་གིས། དམ་པ་དེ་ཉིད་ཀྱི་ཞལ་གྱི་བུམ་བཟང་
ལས། ནི་གུ་ཆོས་དྲུག་སོགས་ཀྱི་སྐོར་སྤྱི་ལ་གྲགས་པ་དང་མ་ གྲགས་ པའི་
གདམས་པ་མཐའ་ཡས་པ་ཞུས་ཏེ་བུམ་པ་གང་བྱོའི་ཚུལ་དུ་གནང་བ་ཐམས་
ཅད་ལེགས་པར་གསན་བཞེས་མཛད། དེ་ནས། གཞུང་ལུགས་རབ་འབྱམས་
- 145 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྨྲ་བའི་མཁས་པའི་དབང་ཕྱུག་ཆེན་པོ་ཨ་ཁུ་མཁས་རྒྱམ་ཁོང་གི་དྲུང་དུ་ཕེབས་
ཏེ། དེ་ཉིད་ཀྱིས། སྐྱབས་རྗེ་བླ་མ་རིན་པོ་ཆེ་སོགས་ལ་དཔལ་དུས་ཀྱི་འཁོར་
ལོའི་སྐུ་གསུང་ཐུགས་ཀྱི་བློས་བསླངས་བཞེངས་ཚུལ་ལེགས་པར་བཤད་པ་རིན་
པོ་ཆེའི་ཆུན་འཕྱང་ཞེས་པའི་གཞུང་གི་མཛུབ་ཁྲིད་གནང་བ་གསན་ཏེ། རིམ་
བཞིན་ དཔལ་ དུས་ ཀྱི་འཁོར་ལོའི་ རྒྱུད་ དང༌ མཐུན་ པའི་ དུས་འཁོར་བློས་
བསླངས་ཆེ་ཆུང་འཚམས་པ་ཞིག་ཀྱང་གསར་བཟོ་མཛད་པའི་ལག་ལེན་ཕྱག་ཏུ་
བསྟར་བ། ད་ལྟ་དད་རྟེན་དུ་མཇལ་དུ་ཡོད། ཆོས་རྗེ་ཀུན་མཁྱེན་དོལ་པོ་
སངས་རྒྱས་ཀྱི་དགོངས་དོན་ཇི་ལྟ་བ་བཞིན་རྗེ་སྒྲོལ་མགོན་ཞབས་ཀྱི་ལེགས་པར་
བཀྲལ་བ་ལ་བརྟེན་ནས་རྗེ་འཇམ་པའི་དབྱངས་ཐུབ་བསྟན་དགེ་ལེགས་རྒྱ་
མཚོའི་དུས་འཁོར་བློས་བསླངས་བཞེངས་ཚུལ་ལེགས་པར་བཤད་པ་རིན་པོ་
ཆེའི་ཆུན་འཕྱང་ཞེས་པ་རྒྱུ་སྐར་དབུས་ན་ཉ་རྒྱས་ཟླ་བ་བཞིན་དུ་ལེགས་བཤད་
རྨད་དུ་བྱུང་བར་ངེས་སོ། །
དེང་དུས་འགའ་རེས་སྣང་བ་གང་དྲན་གྱི་སྒོ་ནས་དུས་འཁོར་བློས་
བསླངས་ཐིག་ཚད་དང་མི་མཐུན་པའམ་མཛེས་ཆོས་གང་མང་བྱེད་པ་ནི་མཁས་
པའི་གཞུང་དང་འགལ་བའང་སྣང་སྟེ། དཔེར་ན། རོང་བོའི་དུས་འཁོར་གྲྭ་
ཚང་གི་བློས་བསླངས་ཆེ་ཚད་གསར་བཞེངས་ལ། རྗེ་ཨ་བྷྱའི་ཞབས་མཇལ་དུ་
ཕེབས་ནས་རླུང་མེ་ཆུ་སའི་དཀྱིལ་འཁོར་བཞི་བང་རིམ་མཐོ་བརྩེགས་སུ་ཡོད་པ་
ལ་འདི་འདྲ་ཞིག་དུས་འཁོར་གྱི་གཞུང་གང་ན་བསྟན་ཡོད་ཅེས་དུས་འཁོར་བའི་
རྒན་ལས སྣེ་རྣམས་ཡོད་པར་བསྟན་ལ་གཅེས་ པའི་ཉམས་སྦ་མ་ནུས་པར་
གསུངས་པ་ལ། གཏམ་དེ་རིམ་གྱིས་བློས་བསླངས་ལྗགས་བཀོད་གནང་མཁན་
གྱིས་གསན་ནས་དེ་ལྟར་བྱས་ན་མིག་ལ་མཛེས་པོ་རེད་ཅེས་པ་ཙམ་ལས་སྒྲུབ་
- 146
-



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
བྱེད་གཞན་མེད་པའང་སྙན་ཁུང་དུ་སོན་ཞེས་གསུངས་པ་དང་ཚུལ་མཚུངས་
འདི་སྐབས་སུ་ཆོས་ཚན་དང་པོ་གསུམ་དཔལ་ཐུབ་བསྟན་ཕྱོགས་ལས་
རྣམ་རྒྱལ་གླིང་དུ་སྒྲུབ་ཁང་བསམ་གཏན་གླིང་གསར་བཞེངས་ཀྱི་གྲོགས་ཏན་དུ་
ཕེབས། ཟླ་བ་བཞི་བ་ནས། དབོན་ཀུན་དགའ་དཔལ་དང་མཉམ་དུ་ཕུར་
བའི་སྒྲུབ་མཚམས་སུ་ཟླ་བ་གསུམ་ཙམ་ལ་བཞུགས། དེ་དག་གི་རིང་གཙོ་བོ་
སྒྲུབ་མཚམས་བྱས་ནས་ལས་བྱང་སོགས་རྒྱས་པ་བཏང་ཞིང་། བསྙེན་པའང་
སྔ་དགོང་གཉིས་ལ་བརྩོན་པ་དྲག་པོ་བྱས་ཏེ་འབད་པས། དེའི་སྐབས་ལྷག་ལྷ་
མང་བོ་དང་། དག་པའི་གཟིགས་སྣང་མང་བོ་ཡོད་ཀྱང་མ་བྲིས།
སྟོན་ཁར་ཆོས་ཚན་བཞི་བ་དོ་འགབ་འཇམ་ དབྱངས་དང༌། ངག་
དབང་དར་རྒྱས། ཡོ་གེའི་འཇིག་ཁོ། ཡོན་ཏན་རྒྱ་མཚོ། རིན་ཆེན་ཕུན་
ཚོགས། སྐུ་ལྔ། སྤྲུལ་ ཐོས་ པ། ཐོས་ དགའ། ཆོས་ པེ། རྫ་ བཟང་པོ།
སོགས་གྲྭ་བཙུན་ཉི་ཤུ་ལྷག་བཀྲ་ཤིས་སྒོ་མང་དུ་འབྱོར་ཏེ། དེ་དག་དཔལ་དུས་
ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་ཐུན་མོང་གི་སྔོན་འགྲོ་ལ་
མཚམས་དམ་པོར་བྱས་ཏེ་འདུག་པའི་དབུ་ཉེ་བར་བཟུང་སྐབས། སྤྱིར་བླ་མ་
རྡོ་རྗེ་འཆང་ཁོང་ཉིད་ཀྱིས་འདི་སྣང་གི་ཞེན་པ་མཐའ་དག་རྒྱང་དུ་བསྲིངས་
ནས་ཉིན་མཚན་ཁོར་ཡུག་ཏུ་སྒྲུབ་པ་ལ་གཅིག་ཏུ་གཞོལ་ནའང་། དེ་དག་གི་
བར་གསེང་གང་ཡོད་དུ། སློབ་བུ་གང་དག་ལ་ཁྲིད་ཡིག་མཐོང་བ་དོན་ལྡན་རྩ་
བར་བཟུང་ཞིང་། ལྷན་ཐབས་འོད་བརྒྱ་འབར་བ་དང་། ཟུང་འཇུག་རབ་
གསལ་སོགས་ཀྱིས་ཟུར་བརྒྱན། རྗེ་ཐུབ་བསྟན་དགེ་ལེགས་རྒྱ་མཚོའི་སྒོམ་རིམ་
གྱིས་གསལ་བྱེད་ཀྱི་རྒྱན་བྱས་ཏེ་བླ་མ་གོང་མའི་ཕྱག་སྲོལ་ཇི་ལྟ་བ་བཞིན་ཁྲིད་
- 147 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།།
O
ལུང་རྣམས་མཐར་ཆགས་སུ་གནང་། སློབ་བུ་དེ་དག་གིས་ཀྱང་། ཆོས་སྤྱིའི་
རྩ་བ་སྐྱབས་འགྲོ་འདོན་སྒོམ་སྦྲགས་མའི་ཚུལ་གྱིས་ལེགས་འགྲུབ་བྱུང་རྗེས།
ཐེག་ཆེན་གྱི་ལམ་དུ་འགྱུར་མི་འགྱུར་ནི་ཀུན་རྫོབ་སེམས་བསྐྱེད་ཀྱིས་ཟིན་མ་
ཟིན་ལ་རག་ལས། གང་ཟག་དེ་ཐེག་པ་ཆེན་པོ་བ་ཡིན་མིན་ཡང་ཀུན་རྫོབ་
སེམས་བསྐྱེད་འདི་རྒྱུད་ལ་སྐྱེས་མ་སྐྱེས་ལ་རག་ལས་ཕྱིར། ཐེག་ཆེན་ལམ་གྱི་
འཇུག་སྒོ་སེམས་བསྐྱེད་ཀྱི་ངོ་བོ་དམིགས་རྣམ་སོགས་ཀྱི་ཁྲིད་གནང་སྟེ་དེ་དག་
དེ་ལ་མཚམས་དམ་པོར་བྱས་ནས་བཞུགས། དེ་རྗེས་སྡིག་སྒྲིབ་སྦྱོང་བྱེད་རྡོར་
སེམས་བསྒོམ་བཟླས་ཀྱི་སྐབས་སུའང་། དེ་དག་ལ་བདུད་རྩི་འབེབ་སྦྱོང་གི་
དམིགས་རིམ་དང་། ཐ་ན་སྔགས་བཀླག་ཚུལ་ཚུན་ཆད་ཀྱང་བློ་རྒྱུགས་བླང་སྟེ་
རྒྱུད་ཐོག་ཏུ་ལོན་པར་བྱས། དེ་ནས་མཎྜལ་དང་། བྱིན་རླབས་ཀྱི་རྩ་བ་བླ་
མའི་རྣལ་འབྱོར། རྫོགས་རིམ་ཡེ་ཤེས་ཀྱི་ཚོགས་ཀྱི་སྔོན་འགྲོ་བསོད་ནམས་ཀྱི་
ཚོགས་བསྐྱེད་རིམ་མམ་ལྷའི་རྣལ་འབྱོར་སོགས་ལའང་། མཐར་ཆགས་སུ་བླ་
མ་རིན་པོ་ཆེའི་བཀའ་བཞིན་ཐུན་ཐུན་མཚམས་ཐམས་ཅད་ལ་བྱ་སྤྱོད་ངན་པའི་
དྲི་མས་མ་གོས་པར་བརྩོན་པ་ནན་ཏན་གྱིས་ཉམས་ལེན་གནད་དུ་འགྲོ་ངེས་སུ་
བྱས་སོ། ། དེ་ལྟར་བླ་མ་རིན་པོ་ཆེ་དང་སློབ་བུ་དེ་དག་སྒོ་མང་དུ་བཞུགས་ནས།
ཆོས་ཚན་གོང་མ་རྣམས་བསེ་དགོན་དུ་སྒྲུབ་ཁང་བཞེངས་པར་བརྩོན་བཞིན་
ཡོད་པ་ལ། ཉིན་གཅིག བླ་མ་རིན་པོ་ཆེ་མེ་ལོང་ཐང་དུ་སྒྲུབ་ཁང་བཞེངས་
སར་ཕེབས་ནས་སློབ་བུ་རྣམས་ལ་འདི་དང་འདི་གྱིས་ཞེས་ཐུགས་བཀོད་མང་དུ་
གནང་སྟེ། ཡུད་ཙམ་བཞུགས་རྗེས་གློ་བུར་དུ་གར་ཕེབས་ཆ་མེད་དུ་གྱུར།
དེའི་ཚུལ་སློབ་བུ་རྣམས་ཀྱིས་ཉིན་དང་དུས་ཚོད་བརྟགས་པས། སྒོ་མང་དུ་
བཞུགས་པའི་སློབ་མ་རྣམས་ཀྱི་ངོར། དེའི་ཉིན་གང་བོར་གར་ཡང་མ་ཕེབས་
- 148 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
པར་ཁོང་རྣམས་དང་ལྷན་དུ་བཞུགས་པ་མངོན། ཞེས་དང་། བསེ་དགོན་དུ་
སྒྲུབ་ཁང་བཞེངས་པའི་སློབ་མ་རྣམས་ཀྱིས་ནི་ཁོང་ཚོའི་སར་བྱོན་ནས་ཐུགས་
བཀོད་འདི་ལྟར་གནང་ཞེས་ཕན་ཚུན་གླེང་བ་ནི། ཇི་སྐད་དུ། ལ་ལར་བརྗོད་
བྲལ་ངང་དུ་མཉམ་པར་བཞག ། འགའ་ཞིག་གནས་སུ་རྫོགས་ལྡན་ཆོས་
འཁོར་བསྐོར། ། ཁ་ཅིག་ཏུ་ནི་རྟེན་གསུམ་བཞེངས་པར་མཛད། ། རྫུ་འཕྲུལ་
བསམ་མི་ཁྱབ་ལ་གསོལ་བ་འདེབས། ། ཞེས་གསུངས་པ་ལྟར་གྱི་རྣམ་པར་
ཐར་བ་བདག་གིར་བཞེས་པ་གོར་མ་ཆག ཡང་ཐེངས་ཤིག གདན་སའི་
འཚོགས་ཆེན་འདུ་ཁང་གསར་བཞེངས་སྐབས། གྲྭ་བ་འགས། འདུ་ཁང་གི་
ནུབ་ངོས་ཀྱི་གྱང་རའི་རྩེར་སྤེན་ཐོག་རྩེག་བཞིན་ཡོད་པའི་ཚེ། རྗེ་བླ་མ་རིན་པོ་
ཆེ་གློ་བུར་དུ་དེར་ཕེབས་ཏེ། དེ་དག་ལ། ཞལ་ནས། འོ་གཅེས་ཕྲུག་ཚོ།
ཁྱེད་རྣམས་ཀྱིས་སྐེད་པར་ ཐག་ པ་རེ་བཏགས་ཏེ་སེམས་ཆུང་ཞིག་ གྱིས་མ་
གཏོགས། ཁྱེད་ཅག་གི་གྲལ་ནས་གཅིག་ལྷུང་རྒྱུ་ཡིན་ཐལ། འོན་ཀྱང་གཟབ་
གཟབ་གྱིས་དང་སྐྱོན་མེད་གསུངས་ནས་ཕྱིར་ཕེབས་སོང་། དེ་ནས། དེ་དག་
གིས་སྐེད་པར་ཐི་གུ་བཅིངས་ནས་གཟབ་གཟབ་བྱས་ཏེ་བྱ་བར་བརྩོན་བཞིན་
སྐབས། ཉི་དཀྱིལ་མཚམས་ལ་སླེབས་དུས། དེ་ལས་ཨ་ཁུ་ཀུན་དགའ་ཟེར་བ་
དེའི་སྟེང་ནས་ལྷུང་སོང་ཡང་། ཁོང་གི་བཀའ་ལྟར་བྱས་པས་ཉེས་སྐྱོན་ཅུང་
ཟད་ཀྱང་མ་བྱུང་བས། དེ་དག་རྗེ་བླ་མ་ལ་དད་གུས་བླ་ལྷག་ཏུ་འཕེལ། དེ་
ལྟར་བྱང་ཆུབ་ སེམས་ དཔའ་ རྣམས་ ཀྱིས་ སེམས་ ཅན་ གྱི་དོན་ ཐུགས་ རྗེས་
གཟིགས་པ་དུས་ལས་མི་ཡོལ་བར་མཛད་པ་ནི་འཕགས་ཆེན་གྱི་སྐྱེས་བུ་དམ་
པའི་ངང་ཚུལ་ཡིན་ནོ། །
དགུང་གྲངས་རེ་གཅིག་རབ་རྒྱལ་ཤིང་གླང་( ༡༩༥༥）ལོ་གསར་གྱི་
- 149 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དགའ་སྟོན་ལ་རོལ། ཚེས་གསུམ་ལ་ཆོས་ཚན་བཞི་བ་ཚང་ཡོངས་རྫོགས་སྐུ་
མདུན་དུ་སླེབས་ཏེ་མཇལ་ཕྱག་ཞུས། ཚེས་བཞི་ནས་ཉིན་གསུམ་གྱི་རིང་ལ་
ཆོས་སྒྲུབ་པའི་རྐྱེན་སེལ་དང་། བླ་མ་རིན་པོ་ཆེར་ཞབས་པད་བསྐལ་བརྒྱར་
བརྟན་པའི་ཞུ་སྨོན་དང་འབྲེལ་ཞབས་བརྟན་གྱི་རིམ་གྲོ་ཕོན་ཆེ་བར་བསྒྲུབས།
དེ་ནས། ཆོས་ཚན་བཞི་བ་ཚང་ཡོངས་ལ་སྨིན་བྱེད་ཀྱི་དབང་སྔོན་དུ་
འགྲོ་བའི་སྒོ་ནས། རྫོགས་རིམ་གྱི་ཉེར་བསྡོགས་ཁྱད་པར་ཅན་དབེན་ པ་
གསུམ་གྱི་ཁྲིད་བྱིན་རླབས་ཀྱི་ཚན་ཁ་མ་ཉམས་པ་གནང་ཞིང་དེ་ལ་བཞག དེ་
དག་གི་བར་སྐབས་རྣམས་སུའང་དྲི་གཏུགས་གནད་སྨིན་མཛད་པའི་སྒོ་ནས་
ཉམས་རྟོགས་ཀྱི་བརྡར་ཤ་བཅད། དབེན་པ་གསུམ་དང་མི་ལྡན་པའི་སྐྱོན་
བསལ་ཞིང་དེ་ལས་ལྡོག་ན་དབེན་པ་གསུམ་གྱི་ཡོན་ཏན་དང་ལྡན་པའི་ངོ་སྤྲོད་
རྒྱས་པ་མཛད། ཞག་ཞེ་དགུ་སོང་མཚམས་སུ། ཡན་ལག་དྲུག་ལས་སོར་སྡུད་
ཀྱི་ཁྲིད་གནང་སྟེ་དབེན་གསུམ་གྱི་མུན་མཚམས་ལས་གྲོལ་ཞིང་། དེར་དབེན་
གསུམ་གྱི་ཆོས་སྟོན་དང་འབྲེལ། དེ་དག་རྩི་ནང་བླ་མ་མཁས་བཟང་གི་མདུན་
དུ་རྟོགས་འབུལ་བྱེད་དུ་མངགས། །
དཔྱིད་ཀར་སྒྲུབ་གྲྭ་བསམ་གཏན་གླིང་གི་དབུས་སུ་འདུ་ཁང་ཆེན་མོ་
དང་། དེའི་གཡས་གཡོན་དུ་འཁྲུལ་འཁོར་གོང་འགབ་ལ་བཞུགས་སའི་ཁང་
བ། ར་སྐོར་དུ་ཐུན་པ་རྣམས་ཀྱི་བཞུགས་གནས་ཁང་མིག་སུམ་ཅུ་ལྷག་དང་།
ནི་གུ་དང་འཇིགས་བྱེད་བསྙེན་ཆེན་རྣམས་བཞུགས་པའི་ཁང་བ་སོགས་བཀོད་
པ་ལེགས་ཤིང་ཡིད་འཕྲོག་པའི་བཟོ་དབྱིབས་ཁྱད་པར་བ་ལྷའི་བཟོ་བོ་བི་ཤུ་
ཀརྨའི་སོར་རྩེ་ལས་བཏོན་པ་ལྟ་བུའི་མཛེས་དགུའི་རི་མོ་རང་ཤུགས་ཀྱིས་བཀྲ་
བ་དེ་ཉིད་ཀྱི་གསེར་མཚོན་མ་གཏོགས་ཕལ་ཆེར་འགྲུབ་ལ་ཉེ་བའི་སྐབས་སུ།
- 150 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
འདུ་ཁང་དེའི་ཡང་ཐོག་ཏུ། སྒྲོལ་མའི་ལྷ་ཁང་གཡུ་ལོ་བཀོད་པའི་དགའ་ཚལ་
དང༌། གཟིམ་ཆུང་ཡིད་དགའ་ཆོས་ཀྱི་ལྡིང་ཁང་ཞེས་ཟེར་བ་ཞིག་ཡོད་པ་དེར།
བླ་མ་རིན་པོ་ཆེ་དཔོན་སློབ་དང་བཅས་པ་གཞི་ཕབ། །
དེ་ནས་སྒྲུབ་ཁང་གི་འདུ་ཁང་གསར་བཞེངས་གྲུབ་པའི་གཙུག་ལག་
ཁང་ནས་ཐོག་མའི་རྟེན་འབྲེལ་དུ་དགོངས་ཏེ། ཤར་ཁ་སྤྲུལ་བའི་སྐུ་དཀོན་
མཆོག་བསྟན་འཛིན་རྣམ་རྒྱལ་དང་། ཨ་ཁུ་ཤེས་རབ་ཆོས་འཕེལ། ཀུན་
དགའ་སྙིང་པོ། མཆོད་གཡོག་ཨ་ཁུ་བརྟན་མཁས་སོགས་ཀྱིས་གང་ཅིའི་འགན་
བཞེས་ཤིང་། གཞི་བྱེས་ཀྱི་བླ་ གྲྭ་ ཉིས་བརྒྱ་ལྷག་ལ། མདོ་སྔགས་ཀྱི་ཟབ་
གནད་མཐའ་དག་མཛུབ་ཚུགས་སུ་སྟོན་པ་ལ། དུས་ཀྱི་མཐའ་ན་ཀུན་མཁྱེན་
རྒྱལ་བ་གཉིས་ པའི་ མཆེད་ ཟླར་བཞེངས་ པ་ རྗེ་བླ་མ་རིན་པོ་ཆེ་ གང་ གིས།
གསུང་གི་གསང་བ་ཟབ་མོ་ལ་མངའ་བརྙེས་པའི་ཚུལ་གྱིས་ལྗགས་རྣམ་པར་
བརྐྱངས་ཏེ། འཇིགས་པ་མེད་པའི་དབྱངས་ཀྱིས་ཉིན་བཅུ་དགུའི་རིང་ལ།
སྟ་གོན་སྔོན་དུ་བཏང་སྟེ། བདེ་མཆོག་རབ་འབྱམས་ཀྱི་དབང་བཀའ་ཡོངས་
རྫོགས་སྩལ། རྗེ་བླ་མ་རིན་པོ་ཆེས། སྙིགས་མའི་དུས་མཐར་འདིར་ཐུབ་
བསྟན་སྤྱི་དང་། ཁྱད་པར་ངེས་དོན་སྒྲུབ་བརྒྱུད་སྙིང་པོའི་རིང་ལུགས་དྲི་མ་
མེད་པ་ཐུགས་ཀྱི་དཔལ་བེའུར་བཅངས་ཏེ། དེ་ཉིད་སྒོ་གང་ཐད་ནས་འཆད་
ཉན་མཛད་དེ་དར་རྒྱས་སུ་གཏོང་བ་དང་། གདུལ་བྱ་མཐའ་དག་ལ་རྣམ་པར་
དཀར་བའི་བསོད་ནམས་ཀྱི་ཕུང་བོ་དཔག་ཏུ་མེད་པ་ཐོབ་པའི་སྒོ་ནས་ཐར་བ་
དང་ཐམས་ཅད་མཁྱེན་པའི་གཞི་རྟེན་རྨང་ནས་ཚུགས། །
དབང་དེ་དག་གི་ཡེ་ཤེས་སྤྱན་འདྲེན་པའི་སྐབས་སུ། རྗེ་བླ་མ་ཉིད་ལ་
ཡེ་ཤེས་ཕེབས་པའི་རྐྱེན་གྱིས། དབང་ གྲལ་ དེའི་སློབ་ཚོགས་ཆེས་མང་བོ་
- 151 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལའང་ཡེ་ཤེས་ཕེབས་པའི་རྟགས་དང་། བདེ་སྟོང་གི་ཉམས་ཆེས་ཆེར་རྒྱས་ཏེ་
འཕར་གཡོའི་ཉམས་བྱིན་རླབས་ཀྱི་ཟིལ་ཆེ་བ་མངོན་དུ་གྱུར་བ་དང་། དེ་འདྲ་
མ་ཡིན་པ་དག་ཀྱང་སྣང་བ་བག་དྲོ་བ་ཉམས་བདེ་བ་སོགས་བྱིན་རླབས་ཀྱི་
རྟགས་མཚན་ངོ་མཚར་བ་བྱུང་། བླ་མ་རྡོ་རྗེ་འཆང་ཁོང་གིའང་ཐུགས་སྣང་
དག་པའི་ངོར་རིགས་ཀུན་གྱི་བདག་ཉིད་རྗེ་དཀོན་མཆོག་གསང་བ་མཐའ་ཡས་
ཀྱི་དགྱེས་ཞལ་མཇལ་ཞིང་། གསུང་ཚངས་པའི་དབྱངས་ཀྱང་ལྷང་ལྷང་གྲག་
བཞིན་འདུག་ཅེས་རྩ་བའི་བླ་མ་སངས་རྒྱས་ཀུན་འདུས་ཀྱི་སྐུ་གསུང་ཐུགས་ཀྱི་
ཡོན་ཏན་རྣམས་རྗེས་སུ་དྲན་ཏེ་དད་གདུང་འགོག་མེད་པའི་སྤྱན་ཆབ་ཀྱང་མང་
དུ་བྱུང་། དེ་ནི་རྗེ་ཏཱ་ར་ནཱ་ཐའི་ལྷན་ཐབས་འོད་བརྒྱ་འབར་བ་ལས། བླ་མ་
སངས་རྒྱས་ཀུན་འདུས་སུ་ཤེས་ནས་ཡོན་ཏན་མཐའ་མེད་པའི་དད་པ་དང་།
བཀའ་དྲིན་ཤིན་ཏུ་ཆེ་བར་ཤེས་པ་གཉིས་འཛོམས་ན་མོས་གུས་ཀྱི་ངོ་བོ་གོ་
ལུགས་སྒོམ་ལུགས་བཟང་བ་ཡིན་ཞེས་གསུངས་པའི་ལུང་དོན་སྐུ་ཉམས་སུ་
བསྟར་བ་ལགས། དེ་ལྟར་བདེ་མཆོག་རབ་འབྱམས་ཀྱི་དབང་གི་མཇུག་ཏུ།
ཞལ་ནས། སྔོན་བླ་མ་གུ་ཧུའི་ཕྱག་བཞེས་ལ་རྣལ་འབྱོར་བ་རྣམས་སྐུ་ཚེ་འགྱུར་
མེད་ཚེ་མཐའ་ཡས་པའི་ངོ་བོར་བཞུགས་པའི་རྟེན་འབྲེལ་དུ་དབང་གི་མཇུག་ཏུ་
ཚེ་དབང་རེ་བསྐུར་བའི་ཕྱག་སྲོལ་ཡོད་གསུངས་ཏེ། རྗེ་བླ་མ་རིན་པོ་ཆེས་ཀྱང་
དེ་ལུགས་ཀྱི་ཕྱག་བཞེས་ཐུགས་ཀྱི་དཔལ་བེའུར་བསྣམས་ཏེ་ཚེ་དབང་ལྷ་གཅིག་
བུམ་གཅིག་གི་དབང་གནང་སྟེ་ཆོས་མཚམས་བཞག
དེ་དག་གི་སྐབས་ཀྱི་སྔ་དྲོ་རྣམས་སུ། ཨ་ཁུ་ཤེར་ཆོས་ཀྱིས་གཙོས་བླ་གྲྭ་
བརྒྱ་ཕྲག་ལྷག་གིས། རྗེ་བླ་མ་རིན་པོ་ཆེའི་ཞབས་ཟུང་གདོང་ལྔའི་ཁྲི་ལ་འཁོད་
དེ་ཟབ་རྒྱས་ཆོས་ཀྱི་བདུད་རྩིའི་གྲུ་ཆར་ལྷུག་པར་འཇོ་བས་འདབ་བརྒྱའི་པད་
- 152
-



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
མོ་རྣམ་པར་བཞད་པ་ལ་མི་མཐུན་ཉེར་འཚེའི་གྲང་རེག་ཞི་ཕྱིར་དང༌། སྤྱིར་
བསྟན་འགྲོ་སྤྱི་དང་། ཕྱི་ནང་གི་ཆོས་སྒྲུབ་པའི་རྐྱེན་སེལ་དུ། མགོན་པོ་གུར་
གྱི་བསྐང་བ་དད་རིང་མ་ཆིག་ཁྲི་ཆིག་སྟོང་སུམ་བརྒྱ། ལྷ་ཆེན་དཔལ་འབར་མ་
ཧཱ་ཀ་ལ་མགོན་པོ་དྲཀྐད་ཀྱི་བསྐང་བ་སུམ་སྟོང་། འཁྲིགས་བསྐང་སུམ་སྟོང་།
གཟའ་བསྐང་ཆིག་སྟོང་བཅས་དབང་གི་ཚེ་འགྲོ་ངེས་སུ་བྱས་ཏེ། རིམ་གྲོ་བློས་
འཆུན་པར་དཀའ་བར་བསྒྲུབས་པས་ཆོས་སྐྱོངས་དགྱེས་པའི་རྟགས་མཚན་སྦ་
མི་ནུས་པ་ཀུན་ལ་མཐུན་སྣང་དུ་བྱུང་། མཇུག་ཏུ་མཆོད་འབུལ་ཕུན་སུམ་
ཚོགས་པར་བཤམས་ཤིང་དཔོན་སློབ་ཚང་མར་དཀར་དམར་གྱི་དགྱེས་སྟོན་
དང་འབྲེལ། ཀུན་མཁྱེན་སྟོང་མཆོད་ཀྱི་སྒོ་ནས་ཚོགས་བསྔོས་ཏེ་ཆོས་ཀྱི་
དགའ་སྟོན་བྱས་སོ། །
དབྱར་ཁར་སྒྲུབ་ཁང་གི་འདུ་ཁང་ཆེན་མོའི་གསེར་ཚོན་ལེགས་འགྲུབ་
བྱུང་། དེའི་དབུས་སུ་གཟུངས་གཞུག་ཚད་ལྡན་ཅན་གྱི་ཆོས་རྗེ་ཀུན་མཁྱེན་
དོལ་པོ་བའི་འཇིམ་སྐུ་ཆེན་མོ་དང་། གཡས་སུ་རྗེ་ཏཱ་ར་ནཱ་ཐ་དང་། གཡོན་དུ་
དཀོན་མཆོག་གསང་མཐའི་ཞབས་ཀྱི་སྐུ་བརྙན་ཆེ་བ་རེ་དང་། དེ་དག་གི་
མཐའ་སྐོར་དུ་ཀུན་མཁྱེན་དོལ་པོ་སངས་རྒྱས་ཀྱི་གདུང་ཚྭའི་རིལ་བུ་རེ་རེ་ནང་
གཞུག་ ཏུ་ ཕུལ་ བའི་ ཀུན་ མཁྱེན་ སྟོང་ སྐུ། ཆོས་ལོངས་ སྤྲུལ་ གསུམ་ དང་།
རིགས་ལྡན་པདྨ་དཀར་བོ། སྒྲོལ་མ་རྣལ་འབྱོར་མ་སོགས་ཀྱི་སྐུ་བརྙན་སྨན་
འཇིམ་ལས་གྲུབ་པ་རྣམས། སྡེ་བཞིའི་དཔལ་གྱིས་ཕྱུག་ཅིང་དགེ་བཅུ་ཚང་
བའི་ཡུལ་ནས་ཐོན་པའི་བཟོ་བོ་མཁས་པའི་ཡིད་མཚོ་ལས་འཕོས་པས་ཀུན་ཡིད་
འགུགས་པའི་ལྕགས་ཀྱུ་ལྟ་བུར་མང་བོར་བཞེངས། འཁྲུལ་འཁོར་ཁང་བ་གོང་
མའི་ནང་དུ་རྗེ་ཏཱ་ར་ནཱ་ཐའི་སྟོང་སྐུ་དང་། འགབ་མའི་ནང་ལ་སངས་རྒྱས་
- 153 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྟོང་སྐུ་བཅས་བཞེངས། །
འདི་སྐབས་སོགས་དང་སྔ་ཕྱི་མང་བོར། ཞལ་ནས། རྗེ་ཏཱ་ར་ནཱ་ཐའི་
སྐུ་བརྙན་བཞེངས་ཚུལ་འདི་ལ་ཁྱད་ཆོས་འབུར་དུ་ཐོན་དགོས་པ་དུ་མ་ཞིག་
ཡོད་དེ། དཔེར་ན། ཕྱག་གཡས་ས་གནོན་མཛད་པས་ལོག་སྨྲ་རྣམས་ཟིལ་
གྱིས་ནོན་པའི་བརྡར་དང་། གཡོན་མཉམ་བཞག་མཛད་པས་ཆོས་སྒོ་དུ་མར་
མཉམ་པར་བཞག་པ་དང་། རུང་བོ་ག་སྣོལ་བྱས་པས་མ་རྒྱུད་འཁོར་ལོ་སྡོམ་
པའི་རྣལ་འབྱོར་བ་ཡིན་པ་དང་། དབུ་ཞྭའི་སྣེ་གཉིས་ནང་དུ་བཅུག་པས་རོ་
རྐྱང་གི་རྒྱུ་བ་དབུ་མར་ཚུད་པའི་བརྡར་སོགས་རེ་རེ་ནས་མཚོན་དོན་ཡོད། དེ་
མ་ཟད་སྔོན་ཇོ་ནང་རྟག་བརྟན་དུ་ཁོང་རང་ཉིད་ཀྱི་སྐུ་ང་འདྲ་མའང་དེ་བཞིན་
དུ་བཞེངས་ཡོད་པས། དེང་སང་སྣང་བ་གང་དྲན་གྱིས་རང་བཟོ་བྱེད་པ་ལས་
འདི་བཞིན་བཞེངས་འབྲི་བྱས་ན་དོན་དང་འབྲེལ་བའི་དགོས་པ་ཡོད་གསུངས།
བསམ་གཏན་གླིང་གི། རྗེ་བཙུན་རྣམ་ཐར་ཐང་གའི་གཙོ་བོའི་ཕྱག་གཡས་
ཆོས་འཆད་བྱས་ཡོད་པའང་ས་གནོན་བྱེད་དུ་བཅུག་པའི་བཀའ་ཕབ། །
དེ་ནས་ལུང་རྟོགས་ཡོན་ཏན་དུ་མའི་མངའ་བདག་སྦྱངས་པ་མ་འདས་
ཡོ་སྟག་སྤྲུལ་བའི་སྐུའི་ཞབས་ཀྱི་པདྨོ་རྔ་ཡུལ་དུ་ཉེ་བར་བཀོད་སྐབས། གང་གི་
སྐུ་གོང་མ་དང་རྗེ་བླ་མ་རིན་པོ་ཆེ་རྣམ་གཉིས་ལ་ཆོས་ཀྱི་འབྲེལ་བ་ཟབ་ཕྱིར།
ཁོང་གིས། སྐུ་གོང་མའི་ཆོས་འབྲེལ་དང་བཀའ་དྲིན་གྱིས་མཇལ་འདུན་ཆེ་སྟེ།
སྒྲུབ་ཁང་བསམ་གཏན་གླིང་དུ་གདན་དྲངས་ཏེ་མཇལ་ཕྱག་ཕུལ་ཞིང༌། ཁ་
བཏགས་བཀྲ་ཤིས་ཉིན་བདེ་མའི་ཐོག་དྲངས། རྣམ་སྦྱར་གྱི་རྒྱུ་རྒྱ་ཐེར་བཟང་
པོ་དང་། གོས། ཕྲུག་བཅས་དངོས་རྫས་སྦམ་མཐོ་བ་བཏེགས་ཏེ། ཞལ་ནས།
ཁོང་དང་སྐུ་གོང་མ་གཉིས་ལ་ཆོས་འབྲེལ་ཆེ་ཚུལ་སོགས་ལས་བརྩམས་ཏེ་གསུང་
- 154 –



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
གླེང་འཕེལ་ནའང་། གོང་མའི་བཀའ་དྲིན་དྲན་པའི་གདུང་ཡུས་ཀྱིས་གསུང་
མཚམས་ཀྱང་ཆད་ནས་སྤྱན་ཆབ་ཆོད་དཀའ་བ་བྱུང་། དེ་རྗེས་འཛམ་ཐང་གི་
གྲུབ་པའི་དབང་ཕྱུག་ཆེན་པོ་རྗེ་བླ་མ་ངག་དབང་སྐལ་ལྡན་རྒྱ་མཚོའི་ཞབས།
ཕྱོགས་རྒྱལ་གླིང་དུ་ཉེ་བར་བསྐྱོད་དེ་སྐུ་མདུན་དུ་འབྱོར་ཞིང་ཕན་ཚུན་གུས་
བཀུར་ཚད་མེད་དང་ཐུགས་ནང་མཐུན་པའི་གསུང་འཕྲོས་འཕེལ། དེར་རྗེ་
སྐལ་ལྡན་རྒྱ་མཚོས་ཆེད་ཞུས་ངོར། རྗེ་བླ་མ་རིན་པོ་ཆེ་ཀུན་དགའ་ཐུགས་རྗེ་
དཔལ་བཟང་པོས། ཁོང་དཔོན་སློབ་རྣམས་དང་། གཞི་བྱེས་ཀྱི་བླ་གྲྭ་བརྒྱ་
ཕྲག་ལྷག་ལ། ཉིན་དུ་མའི་རིང་། གཤིན་རྗེ་རབ་འབྱམས་ཀྱི་དབང་ཡོངས་
རྫོགས་དང་། མགོན་པོ་བྲག་རྫོང་མའི་དབང་དང་། ལུང་ཕྲན་བཅས་ཕན་
བདེའི་མྱུ་གུ་སྨིན་པའི་ཆོས་ཆར་དགུང་ནས་ཕབ་སྟེ། དེ་དག་གི་ཐུགས་བཞེད་
བསྐངས།
སྟོན་ཁར། གཙང་བ་སྐུ་ངག་ངག་དབང་ཕྱོགས་ལས་རྣམ་རྒྱལ་ཞབས་
དཔོན་སློབ་རྗེ་བླ་མའི་དྲུང་དུ་ཆེད་དུ་ཕེབས་ཏེ། ཕན་ཚུན་དགྱེས་པའི་གསུང་
འཕྲོས་ཞིབ། སྤྲུལ་བའི་སྐུས་གསོལ་བ་བཏབ་པའི་ངོར། ཁོང་དཔོན་སློབ་
དང་སྒྲུབ་གྲྭ་བ་རྣམས་ལ། མཁའ་འགྲོ་བྱེ་བའི་ཐུགས་བཅུད་དཔལ་རྒྱུད་སྡེ་
ལྔའི་ཡང་སྙིང་ནི་གུ་ཆོས་དྲུག་གི་ཁྲིད་ལུང་རྒྱས་པ་དང་། གཅོད་ཁྲིད་གནད་
དོན་སྙིང་པོ་དང་། རྒྱ་གར་གྲུབ་པའི་ཞལ་ལུང་། བྱང་ཆུབ་ལམ་བཟང་
སོགས་གཅོད་ཀྱི་ཆོས་སྐོར་ཡོངས་རྫོགས་ཀྱི་ཁྲིད་ལུང་སྦྲགས་མ་དང་། འབྲུ་ཚོ་
དྲུག་པ་དང་། ནམ་མཁའ་སྒོ་འབྱེད་བཅས་ཀྱི་གཅོད་དབང་སོགས་ཐུགས་
བརྩེ་བའི་སྒོས་གནང་བས་མཆོག་དམན་བར་མའི་ལུས་ཅན་མཐའ་དག་གི་ཡིད་
ཀྱི་བུམ་བཟང་གསང་ སྔགས་ ཆོས་ཀྱི་བདུད་ རྩིས་ ཅིར་ཡང་ གང་ བར་བྱས་
- 155 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
དེར་རྗེ་བླ་མ་རིན་པོ་ཆེ་ལ་འཕར་གཡོ་བྱིན་རླབས་ཀྱི་ཟིལ་ཆེ་བ་མང་དུ་
བྱུང་བས། རྗེས་སུ་སློབ་མ་འགའ་ཞིག་གིས་ཁོང་ལ་དབང་གི་སྐབས་སུ་འཕར་
གཡོ་བྱུང་བའི་རྐྱེན་ཅི་ཡིན་ཞེས་བཀའ་འདྲི་ཞུས་པར། ཞལ་ནས། འོ་ངས་དེ་
དུས་རྒྱ་གར་འཕགས་པའི་ཡུལ་གྱི་མཁའ་འགྲོ་མ་སི་ཀ་སིདྡྷིའི་སྒྲུབ་གནས་སོགས་
ངོ་མཚར་བའི་གནས་རྣམས། དེང་དུས་འཇག་སྐྱེས་གང་ནས་ཡོད་པ་དང་།
སྒྲུབ་གནས་དེ་དག་གི་རྣམ་པའང་དེའི་སྐབས་ཡིད་ལ་གསལ་བ་དྲན་འདུག་པས་
དེའི་རྐྱེན་གྱིས་ཉམས་འུར་བ་ཡིན་གསུངས། དེ་ནི་འཇམ་མགོན་བླ་མ་སྒྲོལ་
མགོན་ཞབས་ཀྱིས། ལར་ཡང་རྒྱ་གར་དུ་ཡང་ཡང་སྐྱེ་བ་བླངས་པའི་སྟབས་
ཀྱིས་རྒྱ་གར་ཤར་ནུབ་ལྷོ་བྱང་གི་ཡུལ་ཕལ་ཆེར་ཤིན་ཏུ་གསལ་བ་རང་ཡིད་ན་
ཡོད་ཅིང་ཞེས་སོགས་གསུངས་པའི་རྣམ་པར་ཐར་བའི་ངང་ཚུལ་ལས་མ་འདས་
སོ། ། །
དེ་ལྟར་ཁྲིད་ལུང་རྣམས་གྲུབ་རྗེས། དེ་མ་ཐག་ནས་ཆོས་ཚན་དང་པོ་
ཚང་གཅོད་མཚམས་ལ་དམ་པོར་བཞུགས། དེ་ནི་ཁོང་གི་རིང་ལ་གཅོད་
མཚམས་ཀྱི་ཐོག་མ་ཡིན་པར་གསུངས། འདི་སྐབས་སྐྱབས་མགོན་མཆོག་སྤྲུལ་
རིན་པོ་ཆེ་མཁར་ཤེས་རབ་ཆོས་འཕེལ་རྒྱ་མཚོའི་ཞལ་སྔ་ནས་ཀྱིས། ཞབས་
བརྟན་གསོལ་འདེབས་རྟེན་འབྲེལ་མེ་ཏོག་སིལ་མ་ཞེས་པ་བརྩམས་ཏེ་ཕུལ་བ་
འདི་ལྟར། །
ཨོཾ་སྭ་སྟི། ། བདེ་ཆེན་ཆོས་དབྱིངས་མཁའ་ཁྱབ་ཀུན་གསལ་ངོར། ། ལྷུན་
འགྲུབ་སྒྱུ་འཕྲུལ་སྤྲིན་གྱི་རོལ་མོ་འཁྲིགས། ། འདོད་དགུའི་དངོས་གྲུབ་ཆར་
འབེབས་མཆོག་གསུམ་གྱིས། ། འདྲེན་མཆོག་ཐུགས་རྗེའི་མཚན་ཅན་ཞབས་
- 156 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
བརྟན་གསོལ། ། རྒྱལ་བའི་ལུང་བསྟན་གངས་ལྗོངས་བསྟན་པའི་བདག །
པད་དཀར་འཆང་བ་ངུར་སྨྲིག་ཟོལ་དུ་བསྒྱུར། ། ཀུན་མཁྱེན་བླ་མ་ཆོས་རྗེ་ཇོ་
ནང་བས། ། འདྲེན་མཆོག X X X འཁོར་ལོ་སྡོམ་པ་ནག་པོ་སྤྱོད་པའི་
སྡེ། ། སྙིགས་དུས་སྐད་གཉིས་སྨྲ་བའི་དབང་ཕྱུག་ཆེ། ། འཇམ་མགོན་རྗེ་
བཙུན་སྒྲོལ་བའི་མགོན་པོ་ཡིས། ། འདྲེན་མཆོག XX X རྒྱལ་དང་རྒྱལ་
སྲས་སེམས་དཔའི་འཕྲིན་ལས་འཕྲུལ། ། སྣ་ཚོགས་མཛད་བཟང་ངོ་མཚར་
གར་བསྒྱུར་ མཁན། ། མཁས་ གྲུབ་ གཉིས་ ལྡན་ གསེར་ རིའི་ ཕྲེང་རྣམས་
ཀྱིས། ། འདྲེན་མཆོག XX X རབ་འབྱམས་གཅིག་ལས་དུ་མར་གང་
འདུལ་གར། ། མི་འབྲལ་དམ་ཚིག་ཅན་ལ་དངོས་གྲུབ་སྩོལ། ། ཡི་དམ་རྒྱལ་
བ་རྒྱ་མཚོའི་ནུས་མཐུ་ཡིས། ། འདྲེན་མཆོག XXX རྣམ་འདྲེན་སྟོང་ལས་
ཐུགས་བསྐྱེད་མཛད་སྟོབས་ཕུལ། ། པད་མ་དཀར་པོ་ལྟར་འཕགས་ཤཱཀྱའི་
ཏོག ། གཏད་རབས་བདུན་དང་གནས་བརྟན་བཅུ་དྲུག་གིས། ། འདྲེན་
མཆོག XXX བསྐལ་མང་སྔོན་ནས་ཐུགས་བསྐྱེད་གོ་ཆའི་ཁུར། །
ལེགས་བསྡམ་བདེ་ལྡན་ཞིང་གི་མགོན་པོ་ཆེ། ། ཚེ་སྣང་དཔག་མེད་དབང་
པོའི་མཐུ་བྱིན་གྱིས། ། འདྲེན་མཆོག X X X རབ་དཀར་ཀེ་ལ་ཤ་རིར་ཉིན་
བྱེད་ཀྱིས། ། འཁྱུད་པའི་དཔལ་འཛིན་ཞལ་གསུམ་ཕྱག་བརྒྱད་མ། ། གཙུག་
ཏོར་རྣམ་རྒྱལ་ལྷ་མོའི་ཐུགས་རྗེ་ཡིས། ། འདྲེན་མཆོག XXX བཅུ་དྲུག་
ལང་ཚོ་གསར་བ་ཟླ་གཞོན་མདོག ། ཡེ་ཤེས་སྤྱན་བདུན་ཟུར་མིག་བཀྲ་བའི་
མཛེས། ། ཚེ་དཔལ་རྒྱས་མཛད་ཡིད་བཞིན་འཁོར་ལོ་མས། ། འདྲེན་མཆོག
XX X སངས་རྒྱས་བསྟན་དང་ཡང་དགོས་ངེས་དོན་གྱི། ། བསྟན་པ་
བསྲུང་ཞིང་ཞལ་བཞེས་དམ་ཚིག་ལྡན། ། མཐུ་ལྡན་སྲུང་མའི་མཐུ་སྟོབས་ནུས་
- 157 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱིན་གྱིས། ། འདྲེན་མཆོགX X X ཀུན་བཏགས་མང་རྐྱང་ཙམ་གྱི་ཆོས་ཇི་
སྙེད། ། གཞན་དབང་མེ་ལོང་སྣང་ངོར་གཤིས་མ་གྲུབ། ། ཡོངས་གྲུབ་བྲལ་
འབྲས་འགྱུར་མེད་བདེ་ཆེན་པོས། ། འདྲེན་མཆོག > > X ཐ་སྙད་རྒྱུ་
འབྲས་ཀུན་རྫོབ་ བསླུ་མེད་དང་། ། དོན་ དམ་ གཉིས་ མེད་མཉམ་བཞག་
གཟིགས་ངོར་ལྟར། ། མཁྱེན་གཉིས་ཟུང་འཇུག་རྣམ་བྱང་བདེན་པ་ཡིས། །
འདྲེན་མཆོག XXX བསླབ་གསུམ་པད་མོ་རྣམ་པར་བཞད་པ་ཡི། །
དམར་སེར་ལི་ཁྲིའི་མདོག་འཆང་འཕགས་ཚོགས་སྡེའི། ། འཕྲིན་ལས་ས་སྟེང་
ཁྱབ་པའི་དགེ་མཚན་གྱིས། ། འདྲེན་མཆོག X X X མདོར་ན་དཔོན་སློབ་
སྐད་ཅིག་མི་འབྲལ་ཞིང་། ། མོས་གུས་སྟོབས་ཀྱིས་ཐུགས་ཡིད་གཅིག་འདྲེས་
ཏེ། ། བརྗོད་བྲལ་བླ་མའི་དགོངས་ཀློང་རོ་གཅིག་ངང་། ། དབྱེར་མེད་ཆོས་
ཉིད་སྐུ་བཞི་མྱུར་མངོན་ཤོག ། སྔོན་འགྲོ་ཐུན་མིན་དབེན་པ་གསུམ་བསྟེན་
པས། ། དངོས་གཞི་སོར་བསམ་ཐོག་མར་དགེ་བ་དང་། ། སྲོག་འཛིན་བར་
དུ་དགེ་བའི་སྦྱོར་བ་ཡིས། ། དྲན་ཏིང་ཐ་མར་དགེ་བ་མཐར་ཕྱིན་ཤོག ། །
ཅེས་བླ་མ་རིན་པོ་ཆེའི་ཞབས་བརྟན་གསོལ་འདེབས་གང་གི་སློབ་བུ་ངག་
མིང་གིས་བསྐུལ་ངོར་པྲཉྫ་དྷརྨ་ཝརྟིས་སོ། །
ལྷ་བབས་དུས་ཆེན་དང་འབྲེལ་འདུ་ཁང་སྟོན་མོའི་སྐབས། རྗེ་ཉིད་
ཀྱིས། ཟངས་གསེར་ལས་གྲུབ་པའི་ཀུན་མཁྱེན་དོལ་པོ་སངས་རྒྱས་ཀྱི་སྐུ་
བརྙན་ཐོག་ཚད་ལོངས་པར་ནང་གཞུག་དང་བཅས་ཕུལ་བ། བླ་སེར་མང་
བོས་བསུ་བཀོད་ཕུན་སུམ་ཚོགས་པའི་ངོས་སྒྲུབ་ཁང་ནས་འདུ་ཁང་དུ་སྤྱན་
དྲངས་ཏེ་བཞུགས་སུ་གསོལ་བར་རབ་གནས་ཀྱང་མཛད། །
དགུན་ཁར་ཆོས་ཚན་ལྔ་བ་ཨ་ཁུ་སྐལ་ཁོ་དང་། སྤྲུལ་ཐུབ་བསྟན་ཆོས་
- 158 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
ཀྱི་འོད་ཟེར་དང་། སྐྱབས་མགོན་མཆོག་སྤྲུལ་དམ་པ་འབྲོག་དགེ་ཀུན་དགའ་
ཡོན་ཏན་ལྷུན་འགྲུབ། ལྕགས་ དཔེ་ འཇིག་ཁོ། ཀུན་དགའ་བདེ་ལེགས།
ཀུན་དགའ་ཤེས་རབ། བྷོ་དྷི། ཐུབ་ པོ་ སོགས་ གདན་ ས་ རང་ནས་ དང་།
འབྲོག་དགེ། མ་ཎི་ཐལ་མོ། མགོ་ལོག་སོགས་ནས་ཕེབས་པའི་བླ་གྲྭ་སུམ་ཅུ་
རྩ་ལྷག་ལ། མཐོང་བ་དོན་ལྡན་དང་། སྒོམ་རིམ་གཉིས་རྩ་འགྲེལ་དུ་སྦྱར་ཏེ་
སྐྱབས་འགྲོའི་གོ་དོན་ཞིབ་ཁྲིད་སྔོན་མེད་ལེགས་བཤད་ཀྱི་ཚུལ་དུ་སྩལ། སློབ་
བུ་དེ་དག་ གིས་ ཀྱང་། གསར་བཞེངས་ལེགས་འགྲུབ་བྱུང་ བའི་སྒྲུབ་ ཁང་
དབེན་པའི་དགའ་ཚལ་ནས། ཆོས་སྤྱིའི་རྩ་བ་སྐྱབས་འགྲོ་ནས་བཟུང་ཐུན་
མོང་གི་སྔོན་འགྲོ་རྣམས་གོ་རིམ་མཐར་ཆགས་སུ་ཉམས་སུ་བླངས་ཏེ་མཚམས་
དམ་པོར་བཞུགས།
འདི་དག་གི་སྐབས་སུ་སློབ་བུ་རྣམས་ལ་ཡང་ཡང་ཐུགས་བརྩེ་བའི་སྒོ་
ནས་འདི་ལྟར་གདམས་ཏེ། འོ་རང་ཅག་རྣམས་ལ་ནམ་ཞིག་འཆི་རྐྱེན་ཐོག་ཏུ་
བབས་ནས་འཇིག་རྟེན་ཕྱི་མར་འཕོས་པའི་ཚེའང་
། རྣམ་ཤེས་རྒྱུན་ཆད་པ་མི་
སྲིད་པས་བདེ་འགྲོ་དང་ངན་འགྲོ་གང་རུང་གི་སྡུག་བསྔལ་གྱི་ཕུང་བོ་ཞིག་ངེས་
པར་འཛིན་དགོས་ལ། ལྷ་མིའི་སྐྱེ་སྲིད་གང་འདོད་དུ་ལེན་པའི་རང་དབང་
མེད་ཕྱིར། ལས་དཀར་ནག་གིས་ཇི་ལྟར་འཕངས་པའི་རྗེས་སུ་འབྲང་ནས་སྐྱེ་
དགོས། རང་རེ་རྣམས་ཀྱིས་ཐོག་མ་མེད་པའི་དུས་ནས་བསགས་པའི་སྡིག་
ལྟུང་དཔག་ཏུ་མེད་པའི་ཁར། ཚེ་འདིར་ཡང་སྔོན་གོམས་ཀྱི་མཐུས་མི་དགེ་བ་
གང་བྱས་བསམ་པ་སྦྱོར་བ་གཉེན་པོ་མེད་པ་གཞི་སོགས་ཀྱི་ལྕི་བ་ཤ་སྟག་དང་།
དགེ་བ་ཐན་ཐུན་བྱེད་ཁུལ་རྣམས་ཀྱང་གཟུགས་བརྙན་ཙམ་རེ་མ་གཏོགས་རྣལ་
མ་ཞིག་འོང་དཀའ་བས། ངན་སོང་དུ་མི་སྐྱེ་བའི་གདེང་ཚད་སུ་ལའང་མེད་
- 159 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མོད། དཔེར་ན། ཡང་སོས་ཀྱི་སྐྱེ་བ་འཕེན་པར་བྱེད་པའི་ལས་ཚད་མེད་པ་
བསགས་པ་ལ་བཤགས་སྡོམ་མ་གྲུབ་པས་ཤི་མ་ཐག་གནས་དེར་སྐྱེ་ངེས་པའི་
ཚུལ་དང་། དེའི་སྡུག་བསྔལ་བཟོད་གླགས་མེད་ལུགས་ཞིབ་ཏུ་བསམ་ན་
འཇིགས་སྐྲག་བཅོས་མ་ཞིག་སྐྱེ་ངེས། ལྷག་པར་དུ་ཚེ་ཐུང་ཤོས་ཡང་སོས་བའི་
ཉིན་ཞག་གཅིག་གི་ཡུན་ལ་མི་ལོ་འབུམ་ཕྲག་དགུ་བཅུ་ཡོད་པས། དེ་ཙམ་གྱི་
རིང་ལ་དམྱལ་མེའི་ཀློང་དུ་བཙོ་བསྲེག་དགོས་ཚུལ་བསམ་ནའང་ངེས་པར་སྙིང་
རླུང་ལྡང་བའི་འོས་སུ་འདུག་པས། དམྱལ་བའི་ཚེ་ཚད་ལ་དཔྱད་ན་ལྷག་པར་
འཇིགས་པ་སྐྱེ་བའི་གནས་ཞིག་ཏུ་གྲུབ་ཚུལ་སོགས་འཁོར་བ་སྤྱི་དང་བྱེ་བྲག་
རྣམས་སྡུག་བསྔལ་གྱི་རང་བཞིན་དུ་མཐོང་དགོས། རང་རྒྱུད་འཁོར་བ་སྡུག་
བདེན་ཉེར་ལེན་གྱི་ཕུང་བོ་ལྔ་བོ་འདི་གཙོ་བོར་བྱས་པའི་འཁོར་བ་མཐའ་དག་
སྡུག་བསྔལ་གྱི་རང་བཞིན་དུ་ཡང་ཡང་བསྒོམས་པས། འཁོར་བ་མཐའ་དག་
མེ་མ་མུར་གྱི་འོབས་ལྟར་སྡུག་བསྔལ་ཁོ་ནའི་རང་བཞིན་དུ་མཐོང་སྟེ། ཤིན་ཏུ་
སྐྲག་ཅིང་ ཞེན་ པ་ ལོག་ པའི་ ངེས་ འབྱུང་ གི་ བསམ་ པ་ བཅོས་ མིན་ བསྐྱེད།
མཆོག་གསུམ་གྱི་ཡོན་ཏན་ཤེས་པའི་སྒོ་ནས་དེ་འདྲའི་འཁོར་བའི་སྡུག་བསྔལ་
ལས་སྐྱོབ་པའི་ནུས་པ་དཀོན་མཆོག་ལ་ཡོད་པར་ཡིད་ཆེས་ཏེ། མཆོག་གསུམ་
འཁོར་བའི་སྡུག་བསྔལ་ལས་སྐྱོབ་པའི་སྐྱབས་སུ་འཛིན་པའི་སྐྱབས་འགྲོ་ཡང་
དག་སྐྱེ་ངེས་བྱ། དེ་ནས་སེམས་ཅན་མཐའ་དག་སྲིད་ཞིའི་འཇིགས་པ་ལས་
བསྒྲལ་བའི་ཆེད་དུ། བདག་སངས་རྒྱས་ཀྱི་གོ་འཕངས་དེ་ཐོབ་འདོད་ཀྱི་ཀུན་
རྫོབ་སེམས་བསྐྱེད་བཅོས་མིན་རྒྱུད་ལ་སྐྱེས་ནས། རིམ་གཉིས་ཀྱི་ལམ་གང་
ཉམས་སུ་བླངས་པའི་ཐབས་ལ་འབད་པ་ཆེན་པོ་བྱེད་དགོས་ཚུལ་སོགས་བསླབ་
བྱ་མང་དུ་གནང་བ་ནི། མདོ་སྔགས་གཞུང་བརྒྱའི་དགོངས་དོན་དཔྱིས་ཕྱིན་
— 160 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱུར་བའི་ཚུལ།
པའི་གོ་བ་ཟབ་མོའི་བློ་གྲོས་རྒྱས་པའི་གསུང་ཚིག་ཏུ་སྣང་ངོ། ། ཁ་ཅིག་གིས་མི་
ཚེ་ཧྲིལ་བོར་གཞན་མགོ་སྐོར་བྱེད་ཀྱི་རྟགས་གསལ་གཏོང་ཁུལ་བྱེད་ནའང་།
མི་རྟག་ཅེས་པའི་ཚིག་དོན་ལའང་གོ་བ་དཔྱིས་ཕྱིན་པ་ཞིག་མ་རྙེད་པར་མང་དུ་
སྣང་ངོ། ། །
དེ་ནས། ཆོས་ཚན་ལྔ་བ་ཚང་རྣམས་རྡོར་སེམས་བསྒོམ་བཟླས་ལ་
འཇུག་ཉིན། སྒྲུབ་ཁང་བསམ་གཏན་གླིང་དུ། རྡོ་རྗེ་སེམས་དཔའི་སྐུ་ཁྱད་
མཚར་བ་ཞིག་གདན་དྲངས་པའི་ཉིན་དང་ཁེལ་བས་རྟེན་འབྲེལ་ལེགས་པའི་
དགེ་མཚན་ཞིག་ཏུ་སྣང་ཞེས་བླ་མ་རིན་པོ་ཆེས་ཐུགས་དགྱེས་ཚོར་དཔེ་མེད་
གནང་། འདི་སྐབས་སུ་ཆོས་ཚན་གོང་མ་ལ་གཅོད་ཡུལ་གནད་དོན་སྙིང་པོ་
གཞི་བྱས། རྒྱ་གར་གྲུབ་པའི་ཞལ་ལུང་གིས་ཁ་བསྐང་སྟེ་ཁྲིད་ལུང་འབྱམས་
ཀླས་པ་གནང་བས། ཟབ་མོ་གཅོད་ཀྱི་དོན་ལ་སྔོན་མེད་པའི་ལེགས་བཤད་ཀྱི་
པད་མོའི་འཛུམ་ཞལ་གྲོལ་བས་བློ་ལྡན་བུང་བ་དགའ་བའི་མགྲིན་རྔ་དབང་མེད་
དུ་བརྡུང། དེ་ནས་ཆོས་ཚན་གོང་མ་རྣམས་གཅོད་ཀྱི་ཉམས་ལེན་ལ་མཚམས་
དམ་པོར་བཞུགས། །
སྤྱིར་ན་ལོ་གཅིག་གི་ཁོངས་སུ་ཆོས་ཚན་གོང་འོག་བར་གསུམ་ཡོད་པས།
སྔོན་འགྲོ་འབུམ་ལྔ་ནས་བཟུང་དངོས་གཞི་ཡན་ལག་དྲུག་གི་ཉམས་ལེན་ཆ་ཚང་
བ་རེ་དང༌། གཅོད་མཚམས། འཕོ་བ། ཚེ་སྒྲུབ་སོགས་འགྲོ་བཞིན་ཡོད།
དེ་དག་གི་སྐབས་སུ། བླ་མ་རིན་པོ་ཆེས་ཐུགས་བརྩེ་བའི་སྒོ་ནས་ཟབ་ལམ་རྡོ་
རྗེ་རྣལ་འབྱོར་གྱི་ཁྲིད་ཡིག་མཐོང་བ་དོན་ལྡན་དང་། ལྷན་ཐབས་འོད་བརྒྱ་
འབར་བ་དང་། ཟུང་འཇུག་རབ་གསལ། ཕྱི་ནང་ངོ་སྤྲོད། རྟགས་ཚད།
གེགས་སེལ། འཁྲུལ་འཁོར་རྩ་འགྲེལ་སོགས་ཁྲིད་ཡིག་མ་བུ་རྣམས་ཀྱི་གཞི་
- 161 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱས། དེ་དག་གི་དགོངས་པ་གསལ་བྱེད་དུ་རྫོགས་རིམ་སྦྱོར་བ་ཡན་ལག་དྲུག་
གི་སྒོམ་རིམ་གྲུབ་པའི་ལམ་བཟང་སྐུ་བཞིའི་རྒྱལ་སར་བསྒྲོད་པའི་ཤིང་རྟ་ཞེས་
པའི་སྟེང་ནས་ཞིབ་བཤད་ཀྱི་དཔེ་ཁྲིད་ཡུན་རིང་གནང་བ་དང་། གཞན་ཡང་།
བླ་རྣམ་གཉིས་ཀྱི་ཁྲིད་ཡིག་དང༌། ཆུ་གཏོར་དང་། བླ་མ་མཆོད་པའི་ཁྲིད།
ཚེ་སྒྲུབ་དང་། འཕོ་བའི་ཁྲིད། གཅོད་ཀྱི་ཆོས་སྐོར་གྱི་དབང་ལུང་ཁྲིད་གསུམ།
རྒྱུན་འདོན་རྣམས་ཀྱི་བཀླག་ལུང་ཀྱང་གདུལ་བྱའི་ཁམས་དབང་དང་མཐུན་
པར་འཆད་པ་ཚངས་པའི་དབྱངས་ཀྱིས་སྐལ་བཟང་སློབ་མའི་རེ་བ་སྐོང་བ་
སོགས་ནི་ལོ་རེ་རེ་བཞིན་དེ་ལྟར་ཡིན་པ་མ་ཟད། སྐུ་མྱ་ངན་ལས་འདའ་རག་
བར་དེ་འདྲའི་ངོ་མཚར་བའི་རྣམ་ཐར་བསྐྱངས་པ་ལགས་སོ། །
སྤྱིར་ནའང་བླ་མ་རིན་པོ་ཆེས། ཁྲིད་སོ་སོའི་སྐབས་སུ་བརྒྱུད་ལྡན་དམ་
པའི་མན་ངག་གིས་བརྒྱན་ཏེ་གེགས་སེལ་བོགས་འདོན་གྱི་དམིགས་རིམ་རྣམས་
ཆ་ཚང་ ཞིང་ ཉམས་ སུ་ བླངས་ བདེ་ བའི་ གསུང་ བཤད་ ཀྱིས་ སྤུད་ པ་ དང་།
དབང་རྗེས་གནང་སོགས་ཀྱང་སྦྱོར་དངོས་མཇུག་གསུམ་གྱི་ཆོ་གའི་ཕྱག་ལེན་
ངོས་གཙང་བ། ལྷ་དང་སྔགས་ཀྱི་ཆེ་བ་ཐོན་པ། རྒྱུད་དང་གྲུབ་ཆེན་གྱི་
ཁུངས་གསལ་བ། སྐབས་བབ་ཀྱི་དམིགས་རིམ་དང་ཐོབ་བརྡ་འཕྲོད་པ་སོགས་
གཞན་ལས་ཁྱད་ཆོས་ཆེས་ཤིན་ཏུ་མང་བ་ཞལ་དངོས་མཇལ་དང་གསུང་དངོས་
སུ་ཐོས་པའི་སྐལ་བཟང་གི་གདུལ་བྱ་རྣམས་ཀྱིས་ཤེས་གསལ་ལྟར་རོ། །
དགུང་གྲངས་རེ་གཉིས་སུ་ཕེབས་པའི་རབ་རྒྱལ་མེ་སྟག་(༡༩༨༦)ལོ་
གསར་ལ་དགྱེས་རོལ་མཛད། དེ་མཐུད་སྒྲུབ་ཁང་བསམ་གཏན་གླིང་གི་རྟེན་
དང་བརྟེན་པ་བཅས་གསར་བཞེངས་གྲུབ་པའི་དགའ་སྟོན་གྱི་མཛད་སྒོ་སྤེལ་
བར། ཐོག་མར་བསེ་མཁར་གྱི་མཆོག་སྤྲུལ་རྣམ་གཉིས་དང་། ཇ་བ་ཚང་
- 162 -



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
སོགས་ཕེབས་ཏེ་ཕན་ཚུན་ཐུགས་དགྱེས་པའི་གསུང་གླེང་འཕེལ་ཞིང་ལེགས་
སྐྱེས་ཀྱི་དངོས་པོ་གྱ་ནོམ་པ་སྩལ། དེ་མཐུན་འཕགས་མཆོག་ཕྱག་ན་པད་མོ་མི་
ཡི་གར་དུ་ཟློས་པ་རྩི་ནང་བླ་མ་ཀུན་དགའ་མཁས་བཟང་ཞབས་ཀྱང་དགའ་
སྟོན་གྱི་མཛད་སྒོར་ཕེབས་ཏེ། དམངས་སྒོར་བརྒྱ་དང་བཅུ་གསུམ་གྱི་གནང་
སྦྱིན་མཛད། སྐྱབས་མགོན་དེ་ཉིད་ཀྱིས། རྗེ་བླ་མ་རིན་པོ་ཆེ་སློབ་འབངས་
དང་བཅས་པ་ལ། དུས་འཁོར་ལྷན་སྐྱེས་དང་། ལྷ་བདེ་གཤེགས་སྙིང་པོ་
སོགས་སྦྱོར་དྲུག་སྨོན་ལམ་དང་། རིམ་གཉིས་སྨོན་ལམ་སོགས་ཀྱི་ཆོས་འབྲེལ་
གནང་། །
དེ་ནས་ཐོན་མི་གཉིས་པའི་མཚན་སྙན་འཆང་བ་སློབ་དཔོན་ཆེན་པོ་
དམུ་དགེ་བསམ་གཏན་རྒྱ་མཚོའང་དེར་ཆེད་དུ་ཕེབས་ཏེ། སྒྲུབ་ཁང་གི་ཕྱི་
ནང་ཀུན་ལ་གཟིགས་རྟོག་མཛད་ཅིང་། ལེགས་སྐྱེས་ཀྱང་ཕོན་ཆེ་བ་གནང་།
དེར་ཏཱ་ར་ནཱ་ཐའི་སྐུའི་སྣང་བརྙན་སོགས་ལ་ཁོང་གིས་དྲི་མ་མེད་པའི་ལྷ་རྫས་
སྲིད་དུ་རིང་བ་ཕུལ་ཏེ་ཚེ་རབས་ཐམས་ཅད་དུ་རྗེས་སུ་འཛིན་པའི་གསོལ་བ་
བཏབ། བླ་མ་རིན་པོ་ཆེ་དང་སློབ་དཔོན་ཁོང་གཉིས་ལ་ཕན་ཚུན་ཐུགས་ནང་
གཤིན་པོའི་སྟབས་ཀྱིས་གསུང་འཕྲོས་ཞིབ། སྒྲུབ་ཁང་ལེགས་གྲུབ་གྱི་དགའ་
སྟོན་ལ་དཀར་སྟོན་བྱས་ཡོད་པས་སློབ་དཔོན་ཁོང་ཐུགས་ལྷག་པར་དགྱེས་ཏེ།
ཞལ་ནས། ནང་བ་སངས་རྒྱས་པ་ཞིག་ཡིན་ཕྱིན་ཆོས་སྟོན་བྱས་ན་དེ་ལྟར་
ལེགས་ཚུལ་གསུངས་ཏེ། ཕྱིས་སུའང་བསྔགས་བརྗོད་ཀྱི་མེ་ཏོག་ཡང་ཡང་
འཐོར་བར་གྲགས། དེ་ལྟར་ཉིན་དུ་མའི་རིང་ལ་བླ་སྤྲུལ་མང་བོ་དང་། མི་
དབང་ཆེ་དགུ་རྣམས་དང་། བསླབ་གསུམ་རྒྱན་གྱིས་ མཛེས་ པའི་ གྲྭ་ཚང་
འདུས་སྡེ་སྤྱི་དང་། གཏོང་ཕོད་ཡངས་པའི་བསྟན་པའི་སྦྱིན་བདག་སོགས་
- 163 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གཞི་བྱེས་ཀྱི་སྐུ་མགྲོན་མང་དུ་ཕེབས་ཏེ་ཕུན་ཚོགས་བདེ་དགའི་དགའ་སྟོན་གྱི་
འདུ་ལོང་སྤྲོས་སོ། །
སྨྲས་པ། །
དུས་འགྱུར་ནག་པོའི་ཐལ་རླུང་འཁྲིགས་གྱུར་ཅིང་། །
མཆོག་གསུམ་བདེན་པའི་དྲི་གཞོན་དལ་བུ་ཡིས། །
རེག་པ་མ་བཟོད་དབྱིངས་སུ་ཡིབ་དང་ལྷན། །
ཐུབ་བསྟན་ཉིན་བྱེད་ལང་ཚོ་ཅིར་ཡང་ངོམ། །
དུས་གསུམ་རྒྱལ་ཀུན་བགྲོད་པའི་ལམ་པོ་ཆེ། །
ཡིད་ཆེས་གསུམ་ལྡན་རྫོགས་རིམ་ཡན་ལག་དྲུག །
ངེས་གསང་རྡོ་རྗེ་རྣལ་འབྱོར་ཡིད་བཞིན་ནོར། །
འདོད་དགུ་སྩོལ་བའི་བཀའ་དྲིན་མཐའ་མ་རིག །
མེས་པོ་གདོང་བཞིས་ཆེད་དུ་བཟོས་མིན་ཞིང་། །
བི་ཤྭ་ཀརྨའི་སོར་རྩེས་སྐྲུན་མིན་པ། །
སྒྲུབ་ཁང་རྟེན་དང་བརྟེན་པའི་ངོ་མཚར་ནི། །
བྱང་ཕྱོགས་ཀ་ལཱ་པ་ཡི་ཟླ་བོར་བཞེངས། །
དམིགས་མེད་ཐུགས་རྗེ་དཔལ་གྱིས་གཏེར་གྱུར་བ། །
གང་གི་སྙིང་སྟོབས་དཔུང་བས་མཐོར་བཏེགས་པའི། །
བཤད་སྒྲུབ་བསྟན་པའི་འོད་སྟོང་རབ་འབར་བས། །
ས་འདི་རྫོགས་ལྡན་བསྐལ་བའི་དངོས་པོར་བསྒྲུབས། །
མང་ཐོས་ལུང་རྟོགས་ལུས་སྟོབས་དར་དྲགས་པའི། །
འཆད་རྩོད་རྩོམ་པའི་གདོང་ལྔའི་སྒྲ་དབྱངས་ཀྱིས། །
- 164
-



ཡང་དར་བསྟན་པའི་དབུ་བརྙེས་ཏེ་སྒྲུབ་བརྒྱུད་བསྟན་པའི་བ་དན་དགུང་དུ་འཕྱར་བའི་ཚུལ།
ཐུབ་བསྟན་གངས་རི་སྐྱོང་བའི་དགེ་མཚན་གྱིས། །
སྲས་བཅས་རྒྱལ་བ་དགྱེས་པའི་བཞད་སྒྲ་ལྡིར། །
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་
དཔོན་ཆེན་པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་
མདོ་ཙམ་བརྗོད་པ་སྐལ་བཟང་དད་པའི་འཇུག་ངོག་ལས། ཡང་དར་བསྟན་
པའི་དབུ་བརྙེས་པ་དང་། སྒྲུབ་ཁང་བསམ་གཏན་གླིང་གསར་བཞེངས་བྱས་ཏེ་
སྒྲུབ་ བརྒྱུད་ བསྟན་ པའི་ བ་ དན་ དགུང༌ དུ་ འཕྱར་ བའི་ སྐབས་ ཏེ་ བརྒྱད་
པའོ།། །།
- 165 -



དགུ་བ། ཡུལ་མདོ་སྨད་ཀྱི་དཔལ་ཇོ་ནང་བའི་ཆོས་
སྡེ་རྣམས་སུ་ཆིབས་བསྐྱོད་མཛད་པ་དང་།
ལྷན་ཅིག་བསྟན་འགྲོའི་བྱ་བ་རྒྱ་
ཆེར་མཛད་པའི་ཚུལ་ནི།
ཁྱོད་ཐུགས་དག་པའི་མཁྱེན་པའི་མེ་ལོང་ངོས། ། དཔལ་ལྡན་དང་
པོའི་རྒྱུད་ཀྱི་སྒྲས་ཟིན་ལྟར། ། སྟོང་གཟུགས་པདྨོའི་འདབ་བརྒྱ་མངོན་བཞད་
པ། ། ཁྱབ་བདག་རྡོ་རྗེ་འཆང་ཁྱོད་བདག་གི་མགོན། །
དེ་ནས་སྒྲུབ་ཁང་ལེགས་གྲུབ་ཀྱི་དགའ་སྟོན་མཇུག་གྲུབ་སྟེ་མ་རིང་བར།
སྐྱབས་རྗེ་བླ་མ་རིན་པོ་ཆེ་འདི་ལ་ཨ་སྐྱོང་གོང་མ་ཚང་གི་ཆེ་དགུ་རྣམས་ཀྱིས།
སྔ་ཕྱི་ཐེངས་གསུམ་ལ་མགོ་ལོག་ཏུ་ཕེབས་དགོས་ཞེས་ཞུ་བ་ནན་ཞུ་བྱས་ཐོག་
འདི་ལོར་བྱ་བྲལ་ཆོས་དབྱིངས་རང་གྲོལ་དང་སྒང་སྐོར་བླ་མ་བསྟན་འཛིན་རྣམ་
གཉིས་སྐུ་མདུན་དུ་འབྱོར་ཏེ་ཁོང་རིན་པོ་ཆེ་མི་ཕེབས་ཐབས་མེད་བྱུང་། དེའི་
ཚེ་ཁོང་གིས། ཕྱག་ན་པད་མོ་མི་ཡི་གར་དུ་བཞེངས་པ་སྐྱབས་མགོན་མཁས་
བཟང་ཞབས་ལ་དེ་ལུགས་ཀྱི་སྙན་ཞུ་ཕུལ་བར། རྗེ་ཉིད་ཐུགས་དགྱེས་པའི་
ངང་ཞལ་ནས། ཁྱོད་དེར་ཕེབས་དང་བསྟན་འགྲོའི་དགེ་མཚན་བླ་ལྷག་ཏུ་
འཕེལ་བ་འོང་གསུངས་པ་མ་ཟད། སྐུའི་རིམ་གྲོ་དུ་མ་འདི་དང་འདི་གྱིས་ཞེས་
ལྗགས་བཀོད་སྩལ་བ་ལྟར་དམངས་སྒོར་ཆིག་སྟོང་ལྷག་གི་འགྲོ་སོང་བཏང་སྟེ་
ལེགས་བསྒྲུབས་མཛད།
དེ་ནས་ གྲལ་ ཚེས་ ཕུན་ སུམ་ ཚོགས་ པའི་ ཉིན་ དང་ ཁེལ་ བ་ བྱས་ ཏེ།
སྐྱབས་རྗེ་བླ་མ་རིན་པོ་ཆེ་དང་ཚ་བུ་ཀུན་དགའ་དཔལ་སོགས་གྲྭ་སློབ་ལྔ་དང་
-
166
-



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
བཅས་ཆིབས་བཏེགས། ཉིན་དེར་མཚོ་སྔོན་གཅིག་སྒྲིལ་རྫོང་གི་མགྲོན་ཁང་དུ་
ཕྱགས་ཕབ། དེར་སྐྱ་སེར་དྲག་ཞན་མང་བོ་མཇལ་དུ་སླེབས་པར། རང་རང་
གི་བློ་དང་འཚམས་པའི་དམ་པའི་ཆོས་ཀྱི་གསུང་འཕྲོས་དང་། འོས་བསྟུན་གྱི་
གནང་སྐྱེས་གྱ་ནོམ་པ་སྩལ། ཕྱི་ཉིན་ཆིབས་བསྒྱུར་གནང་སྟེ་རྒྱུ་ཁོག་ཏུ་སླེབས་
འཕྲལ། དད་ལྡན་ཁྱིམ་ཚང་ཞིག་གིས་གདན་དྲངས་ཏེ་གསོལ་སྟོན་གྱི་ཇ་ཐབ་
གཟབ་རྒྱས་སུ་ཕུལ་བ་བདག་གིར་བཞེས། དེ་སྐབས་མཁའ་ལ་ཆུ་འཛིན་ལང་
ལོང་དུ་འཁྲིགས་པའི་དབུས་ནས་རྔ་གསང་དལ་གྱིས་དགོད་ཅིང་འདོད་དགུའི་
སྦྲང་ཆར་ཅི་དགར་འཇོ་བ་དང་། ཁ་དོག་སྣ་ལྔའི་འཇའ་གུར་བཀྲ་བ་སོགས་ཡ་
མཚན་པའི་ལྟས་མང་དུ་ ཤར། དེའི་ཚེ་ཞལ་ནས། དེ་ནི་རྒྱུ་སྙིང་རྒྱལ་མོ་
སོགས་ཡུལ་ལྷ་རྣམས་དགྱེས་པའི་སྒོ་ནས་ང་ཚོ་ལ་ཕེབས་བསུ་མཛད་པའི་རྟགས་
ཡིན་ཞེས་ཁོང་ཉིད་ཀྱིས་ཞལ་བཞེས་གནང་། དེར་མ་ཟད་ཡང་། དམུ་རུ་
ཞེས་པའི་གཞི་བདག་དེ། ལ་ལས་རྟ་བཅིབས་པ་ཅན་ཞིག་བཞེད་ཀྱང་། རྗེ་
བླ་མ་རིན་པོ་ཆེ་གུ་ཧྱའི་ཞབས་ཀྱིས་གཡག་ཁམ་པ་ཅན་ཞིག་གཟིགས་པ་བཞིན།
ཁོང་གིས་ཀྱང་། དེ་ལུགས་ཀྱི་གཡག་ཁམ་པ་རྭ་གཉིས་ཀྱང་མདུན་དུ་གུག་གུག་
བྱས་ནས་ཡོད་པར་གསུངས་པ་ཞལ་སློབ་རྣམས་ཀྱིས་དངོས་སུ་ཐོས། དེ་ནས་
ཁོང་དཔོན་སློབ་རྣམས་བྱོན་ཏེ་དགའ་བདེའི་མགྲོན་ཁང་དུ་སླེབས་འཕྲལ། དེ་
གའི་རྫོང་དཔོན་སོགས་མི་དབང་ཆེ་དགུ་རྣམས་དང་། དྲག་ཞན་གྱི་སྐྱ་སེར་དུ་
མས་གུས་འདུད་ལྷུར་བླངས་ཏེ་སྣེ་ལེན་གཟབ་རྒྱས་ཞུས། །
དེ་ནས། བཤད་སྒྲུབ་བསྟན་པའི་འབྱུང་གནས་ཆོས་སྡེ་ཆེན་པོ་ལུང་སྐྱ་
དགོན་གྱི་ཉེ་འདབས་སུ་ཕེབས་པ་ན། དགེ་འདུན་བརྒྱ་ཕྲག་མང་བོས་ཆོས་
གོས་རྣམ་སྦྱར་སོགས་ངུར་སྨྲིག་གིས་མཛེས་པར་བཀླུབས་ཤིང་། གདུགས་
- 167 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དང་། རྒྱལ་མཚན། བ་དན་སོགས་མཆོད་རྫས་སྣ་ཚོགས་པ་ཐོགས་པ་མང་བོ་
དང་། དུང་དཀར་ཆ་འབུད། དུང་ཆེན་རྒྱ་གླིང་སོགས་རོལ་ཆ་སྣ་ཚོགས་
འབུད་དཀྲོལ་གྱིས་སྣ་དྲངས་ཏེ་སེར་འཕྲེང་གི་བཀོད་པ་ཤིན་ཏུ་མཛེས་པས་
བསུས་ཏེ། རྗེ་བླ་མ་རིན་པོ་ཆེ་དང་དེ་གའི་བླ་སྤྲུལ་རྣམས་དང་དྲི་མེད་ལྷ་རྫས་
སྲིད་དུ་རིང་བའི་ཁ་བཏགས་རྩེ་སྤྲོད་བྱས། དེར་སྦྲ་གུར་ཕེབས་ནས་གསོལ་
ཐབ་དང་། གཟིམ་གུར། ཞབས་ཕྱི་བ་སོགས་ཐམས་ཅད་ཚང་བར་བྱས་པ་མ་
ཟད། ཁོང་དཔོན་སློབ་རྣམས་ཕེབས་མ་ཐག་ཏུ་དགོན་པ་སྤྱི་ནས་སྣེ་ལེན་
བཟང་པོ་བྱས་ནས་དཀར་སྤྲོ་རྒྱས་པ་ཞུས་ཤིང་། རྗེ་བླ་མ་རིན་པོ་ཆེའང་ཐུགས་
ཉམས་ཤིན་ཏུ་སྤྲོ་བ་དང་། གཞིར་བཞུགས་ཀྱི་བླ་སློབ་རྣམས་དད་གུས་དང་
དགའ་སྤྲོ་འགྲན་པས་ཉམས་དགའ་ཞིང་བག་ཕེབས་ལ་བྱིན་ཆེ་བ་དང་བཅས་
གསུང་གླེང་འཕེལ་བ་བྱུང་།
དེ་ནས་ གྲུབ་ དབང་ དམ་ པ་ ཨ་ སྐྱོང་ རྒྱ་ བླ་ མ་ པདྨ་ རྣམ་ རྒྱལ་ དང་།
གཙང་སྐོར་གོང་མའི་བློ་གྲོས་རྣམ་རྒྱལ་རྣམ་གཉིས་ལ་སྐྱེས་རབས་ཀྱི་ཐང་ཀ་རེ་
དང་ན་བཟའ་བཅས་དང་། སྟོང་སྐྱབས་དགོན་དང་། ཨ་སྐྱོང་དཔོན་འཛམ་
སྐྱབས་སོགས་ལའང་སྐྱེས་རབས་ཀྱི་ཐང་ཀ་སོགས་འོས་བསྟུན་གྱི་གནང་སྐྱེས་གྱ་
ནོམ་པ་སྩལ་ཅིང་།
ཕྱི་ཉིན་ནས་རྗེ་བླ་མ་རིན་པོ་ཆེས། མི་འཇིགས་གདོང་ལྔའི་ཁྲི་འཕང་
མཐོན་པོར་ཞབས་སོར་བཀོད་དེ་ཟླ་གཅིག་དང་ཉིན་དྲུག་གི་རིང་ལ། གཞི་
བྱེས་དང་ཕྱོགས་འདུས་ཀྱི་བླ་གྲྭ་བདུན་བརྒྱ་ལྷག་ལ། འཇམ་མགོན་བླ་མ་ཏཱ་ར་
ནཱ་ཐས་བསྒྲིགས་པའི་སྒྲུབ་ཐབས་རིན་ཆེན་འབྱུང་གནས་ལས་བཤད་པ་ལྟར་གྱི་
རྗེས་གནང་གཅིག་གིས་ལྷག་པའི་སུམ་བརྒྱ་རྣམས་ཆ་ཚང་བ་དང་། ཕུར་བའི་
-
168
-



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
སྟོད་ལས་མཆོག་སྒྲུབ་དང༌། སྨད་ལས་དྲག་པོ་སྒྲོལ་དབང་། དཀར་མོ་ཉི་ཟླ་
དང་བདུད་རྒྱལ་ཐོད་འཕྲེང་གི་རྗེས་གནང་། ཀུན་རིག་དང་། མཁའ་སྤྱོད་
མའི་དབང་། མགོན་པོ་བྲག་རྫོང་མའི་དབང་བཅས་ཟད་པ་མེད་པའི་ཆོས་
ཆར་ཕབ། གཞན་ཡང་། དཔལ་ལྡན་ཤངས་པ་བཀའ་བརྒྱུད་ཀྱི་གདམས་
ཟབ་ཁྱད་པར་བ་ཤངས་པའི་ཆོས་སྐོར་གྱི་དབང་ལུང་སོགས་དགྱེས་གནང་
མཛད་པའི་ཚུལ་སྐབས་དེའི་ཐོ་ཡིག་ཡོད་པ་འདི་ལྟར།
ན་མོ་གུ་རུ་བུདྡྷ་བོ་དྷི་ས་ཏྭཱ་ཡ། དཔལ་ལྡན་ཤངས་པ་རིན་པོ་ཆེའི་ཆོས་
སྐོར་འདི་ལ་རྒྱལ་བ་རྡོ་རྗེ་འཆང་ཆེན་པོ་ནས་མཁས་གྲུབ་ཁྱུང་བོའི་བར་དང་།
དེ་ནས་རིམ་བཞིན་བརྒྱུད་པ་ཟམ་མ་ཆད་པས་བྱིན་རླབས་ཀྱི་དྲོད་མ་ཡལ་བའི་
བརྒྱུད་པ་གསེར་རིའི་ཕྲེང་བ་ལྟར་ཆེས་མང་བོ་ཡོད་ནའང་། འདིར་མདོ་ཙམ་
དུ་བྱིན་རླབས་ཉེ་བརྒྱུད་ལ་ཁམས་ཀྱི་མཁས་གྲུབ་ཆེན་པོ་ཀོང་སྤྲུལ་བློ་གྲོས་
མཐའ་ཡས་ནས། ཡོན་ཏན་གཏེར་བརྒྱའི་མཛོད་འཆང་བདེ་ཆེན་བདེ་བའི་རྡོ་
རྗེ། རྣལ་འབྱོར་མཐར་ཕྱིན་ཀུན་དགའ་གསང་བ་མཐའ་ཡས། བཀའ་དྲིན་
མཚུངས་ཟླའི་དབེན་ཞིང་སྙིགས་དུས་འགྲོ་བའི་རྣམ་འདྲེན་ཀུན་དགའ་ཐུགས་
རྗེ་དཔལ་བཟང་པོ་ལ་སོགས་པ་སྟེ། མཚུངས་མེད་བླ་མ་དམ་པ་འདིའི་དྲུང་
ནས་མེ་ཕོ་སྟག་གི་ལོའི་ཟླ་བ་གཉིས་པའི་ཚེས་ལ་དབང་ཐོབ་རིམ་ནི། རྩ་བ་ནི་
གུ་ཆོས་དྲུག སྡོང་བོ་ཕྱག་རྒྱ་ཆེན་པོ། ཡལ་ག་ལམ་ཁྱེར་རྣམ་གསུམ། མེ་
ཏོག་མཁའ་སྤྱོད་དཀར་དམར། འབྲས་བུ་འཆི་མེད་འཆུག་མེད་ལྔ་ནི་གདམ་
ངག་འདིའི་ལུགས་ཀྱི་སྙིང་པོ་ཡིན་ཞིང་། ཆོས་དྲུག་ནང་གི་བཀའ་བཅུའི་ཐོག་
མར། བྱིན་རླབས་སྒོ་འབྱེད་ཀྱི་བཀའ་གཉིས། བདེ་མཆོག་ལྷ་ལྔའི་དབང་།
ལྷ་ལྔའི་ཏིང་འཛིན་གྱི་དབང་། བྱིན་རླབས་ཁོག་ཕབ་ཀྱི་བཀའ་གཉིས། རྒྱུ་
- 169 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལུས་དབང་མོ་ཆེ་བ་དང་། རྒྱུད་སྡེ་ལྔའི་ཏིང་ངེ་འཛིན་གྱི་དབང་བཞི། བྱིན་
རླབས་གཞུང་ཤིང་གི་བཀའ་དྲུག གཏུམ་མོ། སྒྱུ་ལུས། རྨི་ལམ། འོད་
གསལ། འཕོ་བ། བར་དོ་སྟེ་དེའི་དབང་དང་ནང་གི་བཀའ་བཅུའོ། སྡོང་བོ་
ཕྱག་རྒྱ་ཆེན་པོའི་སྐོར་ལ། ཐོག་མར་གའུ་མའི་དབང་། (འོད་གསལ་ཀྱི་ཟབ་
ཆོས) ལུས་འཆི་མེད་ཀྱི་བཀའ། (བར་དོའི་ ཟབ་ཆོས) སེམས་འཆི་མེད་ཀྱི་
བཀའ། (རྨི་ལམ་གྱི་ཟབ་ཆོས) ཡལ་ག་ལམ་ཁྱེར་རྣམ་གསུམ་ནི། དུག་ལྔ་ལམ་
ཁྱེར་གྱི་བཀའ། བླ་ མ་ལམ་ཁྱེར་གྱི་བཀའ། ཡི་དམ་ལམ་ཁྱེར་གྱི་བཀའ་
འོ། ། འབྲས་ བུ་ མཁའ་ སྤྱོད་ དཀར་ དམར་ ནི། མཁའ་ སྤྱོད་ དཀར་ མོ།
མཁའ་སྤྱོད་དམར་མོ། (འཕོ་བའི་ཟབ་ཆོས) མཁའ་སྤྱོད་མ་གསུམ་ཕྲུག རྗེས་
སུ་ཡི་རངས། (སྔར་ནས་དཔེ་རྒྱུན་མེད་པས་དེ་ཐོབ་དཀའ་འོ། །)སྨོན་ལམ་བཀའ་
བརྒྱ་མ་དང་ལྔའོ། ། དེ་རྣམས་དབང་ནི་ཕྱིའི་བཀའ་བཅུའོ། ། དེ་ལས་
གཞན་པའི་གསང་སྒྲུབ་སྐོར་གསུམ་དང་། བཀའ་སྲུང་མགོན་པོའི་སྐོར་སོགས་
ཆ་ལག་མང་དུ་ཡོད་པ་ལས། འདིར་དཔལ་ལྡན་ཤངས་པ་བཀའ་བརྒྱུད་ཀྱི་
གསང་སྒྲུབ་ལྔའམ་གསུམ་དུ་གྲགས་པ་ལས། དང་པོ། བདེ་མཆོག་གསང་
སྒྲུབ། ཕྱག་རྡོར་གསང་སྒྲུབ། རྣམ་འཇོམས་གསང་སྒྲུབ། (དེ་ཡན་གསུམ་པོ་
ཐོབ་པོ། །)རྒྱས་པར་སྤྱན་རས་གཟིགས་ཀྱི་གསང་སྒྲུབ། རྟ་མགྲིན་གསང་
སྒྲུབ་དང་ལྔའོ། ། དེ་ནས་མཁའ་འགྲོ་མ་སི་ཀ་སིདྷིའི་བཀའ། ལྷ་བཞི་དྲིལ་
སྒྲུབ་ཀྱི་བཀའ་ནི། མགོན་པོ། སྤྱན་རས་གཟིགས། སྒྲོལ་མ་རྣལ་འབྱོར་
མའོ། ། མགོན་པོའི་བཀའ་བཅུ་གསུམ་ནི། གཙོ་བོ་མགོན་པོ་བར་ཆད་ཀུན་
སེལ་གྱི་བཀའ། གཏོར་དབང་བར་ཆད་ཀུན་སེལ། གྲིབ་སེལ་མགོན་པོ། བླ་
མ་མགོན་པོ་དབྱེར་མེད་དམ་པ། གནད་དབབས་དང་མཁའ་འགྲོ་དབང་སྡུད་
– 170 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
ལྷན་ཅིག་པ། མགོན་པོ་མཆིན་ཁ། ས་ར་ཧའི་ལུགས་ཀྱི་ཞལ་གསུམ་ཕྱག་དྲུག་
པ། མགོན་པོ་རྒྱུན་ཅན་གསང་སྒྲུབ་ཡུམ་ཅན། ལྷ་བཞིའི་དྲིལ་སྒྲུབ། དབང་
གི་རྒྱལ་པོ། ཚེ་བདག་མགོན་པོ། མགོན་པོ་སྙིང་ཞུགས། ཡིད་བཞིན་ནོར་བུ་
རྣམས་སོ། ། མགོན་པོ་སྙིང་ཞུགས་ཚེ་བ། (འདི་བསྟན་བདག་ཆེ་བ་མ་གཏོགས་
ཡོངས་ལ་མི་བསྐུར་རོ། །) གློ་ཊ་པ་ལས་དགོས་དབང་གི་ཡོངས་སུ་གྲུབ་པོ། །
ཞེས་དེ་དུས་ཀྱི་དབང་རྣམས་ཀྱི་ཐོབ་ཡིག་ཆ་ཚང་བཞུགས་པ་ལས་ཤངས་ཆོས་
སྐོར་རྒྱས་ཙམ་འདུག་པས་ཇི་བཞིན་པ་འདིར་བྲིས་སོ། ། ་
གཞན་ཡང་། དེར་མཁས་དང་གྲུབ་པའི་དབང་ཕྱུག་རྒྱ་བླ་པདྨ་རྣམ་
རྒྱལ་དང་། གཙང་སྐོར་གོང་མའི་སྤྲུལ་བློ་གྲོས་རྣམ་རྒྱལ་དང་། གྲུབ་ཆེན་ཨུ་
རྒྱན་བྱམས་པ་རིག་འཛིན་སོགས་ཆེ་དགུ་རྣམས་ཀྱི་གཙོས་གྲྭ་བདུན་བརྒྱ་ལྷག་
དང་། གཞི་བྱེས་ཀྱི་སྐྱེས་ཕོ་མོ་ཁྲི་ཕྲག་བརྒལ་བ་ལ། ཁྱབ་བདག་འཁོར་ལོའི་
དབང་ཕྱུག་ཆེན་པོ་རྗེ་བླ་མ་རྡོ་རྗེ་འཆང་ཁོང་ཉིད་དང་པོའི་སངས་རྒྱས་དཔལ་
དུས་ཀྱི་འཁོར་ལོའི་སྐུར་བཞེངས་ཏེ། རྒྱུད་སྡེ་གཞན་དང་བཤད་སྲོལ་མི་འདྲ་
བ་གཉིས་མེད་རྒྱུད་ཀྱི་རྒྱལ་པོ་དཔལ་དུས་ཀྱི་འཁོར་ལོའི་སྨིན་བྱེད་དབང་གི་
རིམ་པ་ལྟར་སློབ་མ་རྗེས་འཛིན་དང་། སྟ་གོན་སྔོན་དུ་བཏང་སྟེ་བྱིས་པ་ལྟར་
འཇུག་པའི་དབང་བདུན་དང་། གོང་མ་གོང་ཆེན། རྡོ་རྗེ་སློབ་དཔོན་བདག་
པོ་ཆེན་པོའི་ དབང་ དང་ བཅས། ད་དུང་དེ་དག་ གི་ སྐབས་ སུ་ འཕྲོས་ ཏེ།
བསྟན་པ་སྤྱིའི་རྣམ་བཞག་དང་། ཁྱད་པར་དུས་ཀྱི་འཁོར་ལོའི་རང་སྐད་དང་
མཐུན་པར་ཕྱི་ནང་གཞན་གསུམ་སྦྱར་བའི་གསུང་བཤད་མཁས་དགུའི་རྣ་བའི་
བདུད་རྩི་སྔོན་མེད་པའི་ལེགས་བཤད་ཀྱིས་བརྒྱན་པའི་སྨིན་བྱེད་དབང་གི་ཆུ་བོ་
མ་ལུས་པ་ལེགས་པར་སྩལ་ཏེ། ལུས་ཅན་མཐའ་དག་མ་འོངས་དུས་བཞིའི་
- 171 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྫོགས་ལྡན་གསར་བའི་དགའ་སྟོན་མངོན་དུ་ཤར་བའི་དུས་སུ། རིགས་ལྡན་
དྲག་པོའི་འཁོར་གྱི་ཐོག་མར་གྱུར་བའི་སྐལ་བ་བཟང་པོ་བསྒྲུབས། མཇུག་ཏུ་
ཚོགས་ཀྱི་དགའ་སྟོན་རྒྱས་པ་བཏང་། དེ་མཐུན་དུས་འཁོར་ལྷ་དགུའི་དབང་
དང་། ཚེ་དབང་ལྷ་གཅིག་བུམ་གཅིག་བཅས་ཀྱི་ཟབ་རྒྱས་ཆོས་ཀྱི་སྦྲང་ཆར་
དགུང་ནས་ཕབ། དེ་དག་གི་སྐབས་ཀུན་ཏུ་ཡུལ་ལྷ་མཐུ་བོ་ཆེ་རྣམས་ཀྱང་
དབང་གྲལ་དུ་ཕེབས་པའི་མཐོང་སྣང་བྱུང་གསུངས། ཡང་སྐབས་དེའི་ནུབ་
གཅིག་ལ། བླ་སྤྲུལ་ཆེ་ཁག་འགའ་དང་ནང་སློབ་དམ་གཙང་ཅན་འགའ་རེ་ལ་
ཁྱབ་འཇུག་ར་ཧུ་ལ་ཡི་དབང་གནང་ཞིང་། དེའི་སྐབས་སུ་མུན་ནག་ཆར་ནག་
སོགས་ཡ་མཚན་པའི་རྟགས་སྐྱི་གཡའ་བ་བྱུང་བ་མང་པོ་མངོན། དབང་གྲུབ་
འཕྲལ་དེར་བསྒྲུབ་བྱ་བརྒྱ་ཕྲག་ལྷག་ལ་དགེ་ཚུལ་གྱི་སྡོམ་པ་སྩལ། །
དེ་ལྟར་དབང་གི་མཇུག་ཏུ། ཨ་སྐྱོང་རྗེ་འབངས་དང་བཅས་པའི་དད་
གུས་རྣམ་པར་དག་པའི་ངང་ནས། སྟོན་པའི་སྐུ། རྒྱལ་བའི་ཡུམ་ཆེན་མོ།
རྟ་བཟང་པོ། གོས་ཕྲུག ན་བཟའ་ཆ་ཚང་། དམངས་སྒོར་སྟོང་ཕྲག་དུ་མ་
སོགས་ཟང་ཟིང་གི་བདོག་པའི་ཆོས་ཡོན་གཏོས་ཆེ་བ་བཏེག་ཅིང་། སླར་ཡང་
ཕེབས་པའི་གསོལ་བ་བཏབ་པར་འོས་བསྟུན་གྱི་གསུང་ལན་ཡིད་ཚིམ་པ་རེ་
གནང་། ཁོང་བླ་མ་རིན་པོ་ཆེས་ཀྱང་། གྲུབ་དབང་དམ་པ་རྒྱ་བླ་པདྨ་རྣམ་
རྒྱལ་ལས་བཀའ་བབས་དྲུག་ལྡན་གྱི་བཤད་ཁྲིད་གསན་བཞེས་མཛད། དེ་ནས་
ཞབས་བཏེགས་ཏེ་ རང་གི་ རྩ་བའི་གདན་ སར་ གཞི་ ཕབ། ནག་ཟླའི་སྒྲུབ་
མཆོད་སྐབས་གྲྭ་བ་རེ་ལ་དམངས་སྒོར་དྲུག་རེ་ཕུལ་ཏེ་མང་ཇ་སྐུ་འགྱེད་དུས་
དེར་རྩེར་སོན་པ་བྱས་སོ། ། ཁམས་སྡེ་དགེའི་ཡིག་ཆ་རྣམས། བསྲེ་སླད་མ་
ཞུགས་པའི་ཁུངས་དག་པར་དགོངས་ཏེ་ཐུགས་གཙིགས་ཤིན་ཏུ་ཆེ་བས། སྔ་
– 172 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
ཕྱིར་དེའི་ཕྱོགས་སུ་འགྲོ་སོང་གཏོས་ཆེ་བ་བཏང་སྟེ། སྡེ་དགེའི་བཀའ་འགྱུར་
མཚལ་པར་མ་དང་། གཞན། ཐུགས་མཁོའི་ཕྱག་དཔེ་ལ་བློ་གཏེར་དབང་
བོས་བསྒྲིགས་པའི་རྒྱུད་སྡེ་ཀུན་འདུས་པོད་སུམ་ཅུ་རྩ་གྲངས་བཞུགས་པ་བཅས་
བླུས་ཏེ་གདན་དྲངས་པར་བཟང་གོས་ཀྱི་ན་བཟའ་ཕུལ།
དེ་ནས་ས་ཟླའི་དུས་ཚེས་དགེ་བར་རྗེ་བླ་མ་རིན་པོ་ཆེའི་ཞལ་སྔ་ནས་ཀྱིས།
དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་གི་འདུ་ཁང་ཆེན་མོའི་གསེར་ཁྲིར་
ཞབས་སོར་བཀོད་དེ། དམར་སེར་ངུར་སྨྲིག་གི་མདངས་ཀྱིས་མཛེས་པའི་
དགོན་གོང་འོག་གི་འདུས་སྡེ་སྤྱི་དང་། བྱེ་བྲག་དཔལ་ལྡན་རིག་པ་འབྱུང་བའི་
གྲོང་ཁྱེར་རྔ་ཡུལ་ཆོས་ཀྱི་ཞིང་གི་གཞི་བྱེས་ཀྱི་ཚོགས་པ་ཁྲི་ཕྲག་ཏུ་ལོངས་པ་ལ།
དཔལ་དུས་ཀྱི་འཁོར་ལོའི་དབང་ཆེན་ཏེ་སློབ་མ་རྗེས་འཛིན་ སྟ་གོན་དང་།
བྱིས་པ་འཇུག་པའི་དབང་བདུན་མཐའ་རྟེན་དང་བཅས་པ། མཆོག་དབང་
དང༌། མཆོག་དབང་གོང་མ། རྡོ་རྗེ་སློབ་དཔོན་བདག་པོ་ཆེན་པོའི་དབང་
དང་བཅས་པ་སྤྱི་བྱེ་བྲག་གི་གསུང་བཤད་ངོ་མཚར་བ་ད་ལྟའི་མཁས་པར་རློམ་
པ་ཕལ་མོ་ཆེའི་ལྗགས་རྩེར་ཐོན་དཀའ་བའི་ལེགས་བཤད་མཐའ་ཡས་པས་
བརྒྱན་པ་སྨིན་རྒྱས་སུ་སྩལ་ཏེ། རྡོ་རྗེ་རིགས་ཀྱི་གདུལ་བྱ་མཐའ་དག་གི་ཡིད་ཀྱི་
བུམ་བཟང་བྱིན་རླབས་བདུད་རྩིའི་ཟིལ་མངར་གྱིས་ཡོངས་སུ་གཏམས་པར་
མཛད་དོ། ། མཇུག་ཏུ་ཚོགས་ཀྱི་འཁོར་ལོ་རྡོ་རྗེའི་གླུ་དང་བཅས་པས་མཆོད།
དེའི་ཉིན་དང་པོའི་སྟ་གོན་གྱི་རྨི་ལམ་བརྟག་པའི་སྐབས་ཁོང་རྡོ་རྗེ་
འཆང་གི་རྨི་ཉམས་སུ། ངོ་མཚར་བའི་ཁྲི་དཔངས་མཐོ་བ་ཞིག་ཡོད་པ་ལ།
མི་མང་བོས། ཁོང་ལ་ཁྱེད་འདིའི་སྟེང་དུ་བཞུགས་དགོས་ཞེས་ཞུས་ཚེ། ཁོང་
དེ་མ་ཐག་ཁྲི་དེར་བཞུགས་པ་དང་ལྷན་ཅིག་གདུགས་དཀར་བོ་ཡ་ཡོ་མེད་པའི་
- 173 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དྲང་ཐལ་ལེ་བ་ཞིག་འཛིན་མཁན་སོགས་ཀྱང་མེད་པར་གཙུག་ཏུ་སྒྲེང་ཞིང་
འཁོར་བཞིན་འདུག དེ་ཚེ་ཁོང་གི་ཐུགས་ལ། ཁྲི་དེ་བྱང་ཤམྦྷ་ལའི་རིགས་
ལྡན་གྱི་ཁྲི་ཡིན་རྒྱུ་རེད་སྙམ་གསུངས། དབང་གི་མཇུག་ཏུའང་གཟིམ་རྨིས་
འདི་ལྟར་ བྱུང༌། ཐང་ ཆེན་ ཞིག་ ཏུ་ མི་ མང་ བོ་ འཚོགས་ ནས་ ཡོད་ པ་ ལ།
ཐམས་ཅད་ཀྱིས། བྱང་ཤམྦྷ་ལར་འགྲོ་ཞེས་ཅ་ཅོ་མང་དུ་སྒྲོག་བཞིན་འདུག་
པའི་རྨི་ཉམས་བྱུང་བར། ཕྱི་ཉིན་གདུལ་བྱར་གྱུར་བའི་དད་ལྡན་མང་ཚོགས་
ལ་ཕྱི་ནང་གི་རྟེན་འབྲེལ་འགྲིག་ཚུལ་སོགས་ལས་འཕྲོས་ཏེ། ད་དུང་ཁྱེད་
རྣམས་ཀྱིས། དང་པོར་དཀྱིལ་འཁོར་ལ་བསྐོར་ཞིང་། དེ་ནས་དགོན་པ་ལ་
རྒྱང་སྐོར་བྱེད་བཞིན་ཧ་ག་སོགས་འུར་འདོན་ གྱིས། བྱང་ཤམྦྷ་ལར་འགྲོ་
བཞིན་ཡོད་པའི་དད་གུས་ཀྱི་སྒོ་ནས་སྨོན་ལམ་རྣམ་པར་དག་པས་མཚམས་སྦྱར་
བྱས་ན་རྟེན་འབྲེལ་ལེགས་ཚུལ་གྱི་སྒོ་ཙམ་ལས་མ་གསུངས། དེ་ནས་མི་མང་
ལའང་ཧ་གླ་འུར་འདོན་བྱེད་དུ་བཅུག་སྟེ་ཆོས་སྐོར་བྱས་ཤིང་མ་འོང་བར་དུས་
བཞི་ཕྱི་མའི་རྫོགས་ལྡན་མངོན་དུ་བྱེད་ཚེ་འཁོར་ཀྱི་ཐོག་མར་སྐྱེ་བའི་སྨོན་ལམ་
ཐེབས་སུ་བཅུག དེའི་སྟབས་ཀྱིས་དེའི་ཕྱིན་ནས་དུས་འཁོར་དབང་ཆེན་གྱི་
མཇུག་ཏུ་ཆོས་སྐོར་བྱེད་པའི་ཕྱག་སྲོལ་ཡང་བྱུང་སྣང་ངོ། །
དེ་སྐབས་ཐུགས་སྲས་དམ་པ་བུ་རྒྱས་སྤྲུལ་སྐུ་བསྟན་པ་གསལ་བྱེད་ཀྱི་མཐོང་
སྣང་ལའང་། བླ་མ་རིན་པོ་ཆེ་དེ་ཉིད་གྲུབ་ཆེན་གཟན་དཀར་བོ་གྱོན་པ་ཞིག་
ཏུ་མཐོང་བ་དང་། སྐབས་རེར། གངས་རི་དཀར་བོ་ལང་ལོང་དུ་གཡོ་བའི་
རྣམ་པའང་མཐོང་བའི་ཉམས་ཤར་ཞེས་ཐོས། དེ་ནི་བླ་མ་སངས་རྒྱས་དངོས་
སུ་མཐོང་བའི་རྐྱེན་གྱིས་སྐུ་ཡི་ཡིན་ལུགས་རྣམ་པ་ཀུན་ལྡན་དུ་གྲུབ་པའི་ཆ་ཤས་
རེ་གཟིགས་ པ་ཡིན་ནོ་སྙམ། ལོ་འདིར་ཁོང་གིས་དུས་འཁོར་དབང་ཆེན་
– 174 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
ཐེངས་གཉིས་ལ་གནང་བ་ཡིན།
དེ་རྗེས་ཆོས་ཚན་ལྔ་བ་རྣམས། བཀྲ་ཤིས་སྒོ་མང་དུ་སྟབས་བདེ་བས་
དེར་དབེན་གསུམ་ལ་བཞུགས། དབེན་གསུམ་གྱི་རྣལ་འབྱོར་ནི་དབེན་པ་
གསུམ་གྱི་སྒོ་ནས། གནས་ལུགས་ཀྱི་ལྟ་བ་ཙམ་སྒོམ་པ་ཡིན་གྱི་རྫོགས་རིམ་སྒོམ་
པ་མ་ཡིན་པས་དབང་མ་ཐོབ་པར་ཉན་སྒོམ་གཉིས་ཀ་ཆོག་ཀྱང་། དུས་ཀྱི་
འཁོར་ལོའི་དབང་གོང་མ་མ་ཐོབ་ན་རྫོགས་རིམ་སྦྱོར་བ་ཡན་ལག་དྲུག་བསྒོམ་
པ་མ་ཟད་ཉན་པ་ཙམ་ཡང་མི་རུང་བས། རྫོགས་རིམ་གྱི་སྔོན་དུ་དབང་གོང་མ་
བཞི་ངེས་པར་ཐོབ་དགོས་ལ། ཐོབ་ཀྱང་རྫོགས་རིམ་ལ་འཇུག་པའི་ཐོག་མར་
བྱིན་རླབས་ཀྱི་སྒོ་འབྱེད་པ་དང་རྫོགས་རིམ་གྱི་ཏིང་ངེ་འཛིན་མྱུར་དུ་སྐྱེ་བ་དང་།
ཁྱད་པར་ཅན་སྐྱེ་བའི་ཆེད་དུ་དབང་གོང་མ་རྣམས་སླར་ཡང་བསྐུར་དགོས་
སོ། ། དེ་འདྲའི་དོན་ཐུགས་ལ་བཟུང་བཞིན་སླར་ཡང་དེ་རྣམས་ལ་དུས་
འཁོར་མཆོག་དབང་སྩལ་ཏེ། མུན་ཁང་དུ་བླ་མ་གོང་མའི་ཕྱག་སྲོལ་བཞིན་
མཚམས་དམ་པོར་བཞག ལུས་ཕུད་འབུལ་བའི་སྐབས་སུ། སློབ་དཔོན་གྱིས་
སློབ་མའི་གནས་དྲུག་ཏུ་ཡི་གེ་དྲུག་བསྒོམ་ནས་ཨོཾ་ཨཱ་ཧཱུཾ་ཧོ་ཧོ་གླུ་དང་ཨོཾ་ཨཱ་ར་ར་
སོགས་ཤུབ་བུར་བརྗོད་བཞིན་མེ་ཏོག་སློབ་མའི་མགོར་བཞག་ལ་མེ་ཏོག་ཅུང་
ཟད་གཏོར་ཏེ། ཞལ་ནས། ཁྱོད་རྣམས་ཀྱི་རྒྱུད་ལ་རྣལ་འབྱོར་ཡན་ལག་དྲུག་
གི་ཡེ་ཤེས་ཁྱད་པར་ཅན་མྱུར་དུ་སྐྱེ་བར་གྱུར་ཅིག ཅེས་ཡང་ཡང་བརྗོད་
སྐབས་སློབ་ཚོགས་རྣམས་ལུས་ངག་ཡིད་གསུམ་གྱི་ཉམས་ཁྱད་པར་ཅན་དང་
འཕར་གཡོ་མང་དུ་བྱུང་། ཉིན་བདུན་རེ་ནས་སློབ་མ་རྣམས་ལ་དྲི་གཏུགས་
གནད་དུ་ཐོན་པ་རེ་བྱས། དེ་ནས་ཞག་ཞེ་དགུ་ལོངས་མཚམས་སུ་མི་འགྱུར་
བའི་བདེ་བའི་རྟེན་སྟོང་གཟུགས་མ་འགྲུབ་པ་སྒྲུབ་བྱེད་སོར་སྡུད་ཀྱི་ཁྲིད་གནང་
- 175 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྗེས། དེར་དབེན་གསུམ་གྱི་ཆོས་སྟོན་རྒྱས་ཙམ་བྱས། དེ་ནས་བླ་སློབ་ཚང་མ་
སྒྲུབ་གྲྭ་བསམ་གཏན་གླིང་དུ་གཞི་ཕབ། ་
དགུན་སྨད་དུ་སྐུ་ཚ་ཀུན་དགའ་དཔལ་དང་། ཀུན་དགའ་སྙིང་པོ་
སོགས་དབུས་མཇལ་དུ་ཕེབས་ཏེ། ལྷ་ལྡན་དུ་འབྱོར་སྐབས། དེར་རྗེ་བཙུན་
ཐམས་ཅད་མཁྱེན་པའི་ཡང་སྤྲུལ་སོག་པོ་ཁལ་ཁ་རྗེ་བཙུན་དམ་པ་འཇམ་དཔལ་
རྣམ་གྲོལ་ཆོས་ཀྱི་རྒྱལ་མཚན་གྱི་ཞལ་སྔ་ནས་ཀྱང་ཕེབས་ཡོད་པའི་དྲུང་དུ།
ཁོང་རྣམ་གཉིས་སོང་སྟེ་མཇལ་ཕྱག་ཞུས་ཤིང་། རྗེ་བླ་མ་རིན་པོ་ཆེའི་གནས་
ཚུལ་རགས་ཞུས་མཛད་པས། སྤྲུལ་ཁོང་ལ་བཅོས་མིན་གྱི་ཐུགས་དད་འཁྲུངས་
པའི་དགྱེས་ཉམས་དང་བཅས་དད་པའི་སྤྱན་ཆབ་ཀྱང་ཆོད་དཀའ་བ་ཡུན་རིང་
དུ་བྱུང་ཟེར། དེའི་སྐབས་ཀུན་དགའ་སྙིང་པོས་ཆེད་ཞུས་ལྟར། རྗེ་བླ་མ་རིན་
པོ་ཆེ་ལ། རྗེ་བཙུན་དམ་པས་མཛད་པའི་ཞབས་བརྟན་གསོལ་འདེབས་དད་
པའི་གདུང་དབྱངས་ཞེས་པ་བརྩམས་གནང་མཛད་པ་འདི་ལྟར།
ཨོཾ་སྭ་ སྟི། རབ་འབྱམས་རྒྱལ་ཀུན་ཡེ་ཤེས་འདུས་ པའི་དཔྱིད། །
མཚན་དཔེའི་ལང་ཚོར་སྨིན་པའི་བཅོམ་ལྡན་མ། ། ཡེ་ཤེས་སྤྱན་བདུན་འཆི་
མེད་ལྷག་པའི་ལྷ། ། རྗེ་བཙུན་བླ་མའི་སྐུ་ཚེ་མཆོག་བརྟན་མཛོད། ། སྲས་
བཅས་ཐུགས་རྗེའི་དབང་ཕྱུག་མིག་མི་འཛུམ། ། དཔལ་ལྡན་ཐུབ་པའི་རིང་
ལུགས་ཇོ་ནང་བའི། ། སྒྲུབ་བརྒྱུད་བསྟན་འཛིན་ཆོས་ཀྱི་རྒྱལ་ཚབ་རྗེ། ། རྗེ་
བཙུན་བླ་མའི་ཞབས་ལ་གསོལ་བ་འདེབས། ། ཕུན་ཚོགས་བཞིས་བསྒྱུར་ཟབ་
མོ་དབུ་མའི་ལམ། ། བདེ་གཤེགས་ཐུགས་རྗེ་ སྙིང་པོ་སྨྲ་བའི་དཔལ། །
དབང་བསྒྱུར་ཀུན་མཁྱེན་རྟོན་པ་བཞི་ལྡན་གྱི། ། ངེས་དོན་བསྟན་པའི་བདག་
པོར་ འཚོ་ བཞེས་ གསོལ། ། རྒྱུད་དོན་ མན་ ངག་ མཛོད་ ལ་ དབང་འབྱོར་
– 176 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
བས། ། དྲི་མེད་ཀུན་མཁྱེན་རྒྱལ་བའི་བསྟན་པ་ལ། ། འཆད་རྩོད་རྩོམ་པའི་
མི་འཇིགས་ སེང་ གེའི་ སྒྲ། ། ཆོས་ སྟོན་ རྡོ་ རྗེའི་ ཁྲི་ ལ་ བརྟན་ བཞུགས་
གསོལ། ། དེང་ནས་བཟུང་སྟེ་སྐྱེ་ཀུན་ཚེ་རབས་སུ། ། མགོན་པོ་ཁྱེད་ཀྱིས་
འབྲལ་མེད་རྗེས་འཛིན་གྱི། ། སྐུ་གསུང་ཐུགས་ཀྱི་གསང་བའི་མཛོད་འཛིན་
ཏེ། ། ངེས་དོན་བསྟན་ལ་བྱ་བ་བྱེད་པར་ཤོག ། བསླུ་མེད་མཆོག་གསུམ་
བདེན་པའི་བྱིན་ རླབས་ དང་། ། ངེས་ དོན་ རྟེན་ འབྲེལ་ བསླུ་ བ་ མེད་ པ་
ཡིས། ། བདག་སོགས་ལྷག་བསམ་རྣམ་པར་དག་པའི་མཐུས། ། སྨོན་པའི་
དོན་ཀུན་མྱུར་དུ་འགྲུབ་པར་ཤོག ། ཅེས་པ་འདི་ཡང་ངེས་དོན་བསྟན་པའི་
གསལ་བྱེད་མཚུངས་བྲལ་བསེ་དགོན་ཐུབ་བསྟན་ཕྱོགས་ལས་རྣམ་རྒྱལ་གླིང་གི་
༧རྡོ་རྗེ་ སློབ་ དཔོན་ ཆེན་ པོ་ ཀུན་ དགའ་ ཐུགས་ རྗེ་ དཔལ་ བཟང་ པོའི་ ཞབས་
བརྟན་གསོལ་འདེབས་འདི་ ལྟ་ བུ་ ཞིག་ དགོས་ ཞེས་ ཞལ་སློབ་ དགེ་སློང་ ཀུན་
དགའ་སྙིང་པོས་གསུང་ངོ་མ་ལྡོག་ཙམ་དུ་༧རྟག་བརྟན་ཐམས་ཅད་མཁྱེན་པའི་
སྤྲུལ་མིང་བ་༧༧འཇམ་དཔལ་རྣམ་གྲོལ་ཆོས་ཀྱི་རྒྱལ་མཚན་གྱིས་ལྷ་ས་འཕྲུལ་སྣང་
གཙུག་ལག་ཁང་གི་ཉེ་འདབས་ཁྲོམ་གཟིགས་ཁང་གི་རང་ཤག་ཏུ་བྲིས་པའོ། །
དེ་འདྲའི་ཚེ་རབས་རྗེས་འཛིན་གྱི་སྨོན་ཚིག་དང་། ཇོ་ནང་མཐོང་གྲོལ་
ཆེན་མོའི་ནང་ནས་ཕྱུང་བའི་ཐུབ་པའི་སྐུ་བརྙན་ཁྱད་འཕགས་དང་། སྐུ་
འགག རྗེ་ཏཱ་ར་ནཱ་ཐའི་ཕྱག་འཕྲེང་ལས་ལྡོག་གཅིག དྲི་མེད་ལྷ་དར་སྲིད་དུ་
རིང་བ་བཅས་རྗེ་བཙུན་དམ་པས་བླ་མ་རིན་པོ་ཆེའི་ཕྱག་ཏུ་ཕུལ་བ་ལེགས་
འབྱོར་བྱུང་། མ་ཟད་སྐུ་ཚ་སོགས་རང་ཡུལ་དུ་སླེབས་པས་དབུས་སྟོན་ཀྱང་
བྱས་ཏེ་ཐུགས་དགྱེས་པའི་གསུང་འཕྲོས་དམར། དེ་ནས་གཟིམ་ཁང་གསང་
སྔགས་ཆོས་ཀྱི་ལྡིང་ཁང་ལེགས་འགྲུབ་བྱུང་བའི་དགའ་སྟོན་བྱས་པར། སྒྲུབ་
གྲྭ་གོང་འོག་རྣམས་ཕེབས་ཏེ་དགའ་སྤྲོའི་འདུ་ལོང་རྒྱས། །
– 177 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་རྗེས་ཆོས་ཚན་དྲུག་པ་བཟོད་པ་རྒྱ་མཚོ། དཀོན་མཆོག་ཚེ་དབང་།
ཚེ་དཔག ཚེ་རིང་བསམ་འགྲུབ། ཁང་ཆོས་སྐྱོང་སྐྱབས། ཚེ་བསོད། ཨ་ཁུ་
འཇམ་བསྟན་སོགས་གདན་ས་རང་དང་། འབྲོག་དགེ། ཨ་དཔལ། མགོ་
ལོག་སོགས་ནས་ཕེབས་པའི་ཁྱོན་གྲྭ་སུམ་ཅུ་རྩ་ལྷག་དཔལ་དུས་ཀྱི་འཁོར་ལོའི་
རྫོགས་རིམ་སྦྱོར་བ་ཡན་ལག་དྲུག་ལ་བཞུགས་པའི་དབུ་ཉེ་བར་བཟུང་སྐབས།
རྗེ་བླ་མ་རིན་པོ་ཆེས་བརྒྱུད་ལྡན་དམ་པའི་མན་ངག་གིས་བརྒྱན་ཏེ། ཁྲིད་ཡིག་
མཐོང་བ་དོན་ལྡན་དང་སྒོམ་རིམ་གྲུབ་པའི་ལམ་བཟང་གཉིས་རྩ་འགྲེལ་དུ་སྦྱར་
ནས་བཤད་ཁྲིད་ཀྱི་ཆོས་ཆར་དགུང་ནས་ཕབ། དེ་དག་གིས་ཀྱང་། རྗེ་བླ་མ་
རིན་པོ་ཆེའི་བཀའ་བཞིན་ལམ་གྱི་གཞི་རྟེན་སྐྱབས་འགྲོ་ནས་བཟུང་སྟེ་ཐུན་མོང་
གི་སྔོན་འགྲོ་འབུམ་ལྔ་ལ་མཚམས་དམ་པོར་བྱས་ནས་བཞུགས། །
དེ་དག་ལ་གསུང་བཤད་ཀྱི་ལྷོངས་སུ། ད་རེས་རང་ཅག་རྣམས་ཀྱིས་
དལ་བ་བརྒྱད་དང་འབྱོར་བ་བཅུ་ཚང་བའི་མི་ལུས་ཁྱད་པར་བ་ཞིག་རྙེད་པ་
འདི་ལ་སྙིང་པོ་དམ་པའི་ལྷ་ཆོས་ཞིག་མ་ལོན་པར། ཚེ་འདིའི་ལྟོ་གོས་དང་།
འཇིག་རྟེན་ཆོས་བརྒྱད་སྒྲུབ་པའི་ངང་ལ་དལ་འབྱོར་དོན་མེད་དུ་ཟད་སོང་ན།
སྤྱོད་འཇུག་ལས། འདི་འདྲའི་དལ་བ་རྙེད་ནས་ནི། ། བདག་གིས་དགེ་
གོམས་མ་བྱས་ན། ། འདི་ལས་བསླུས་པ་གཞན་མེད་དེ། ། འདི་ལས་རྨོངས་
པའང་གཞན་མེད་དོ། ། ཞེས་པའི་ངང་ཚུལ་ལས་མ་འདས་པས། ད་རེས་
དམ་པའི་ལྷ་ཆོས་སྒྲུབ་པ་ལ་ ཅིས་ཀྱང་འབད་དགོས། དལ་འབྱོར་གྱི་རྟེན་
འདིའི་སྟེང་ནས་ཆོས་རྣལ་མ་ཞིག་མྱུར་དུ་སྒྲུབ་མ་ཐུབ་ན། རང་རེའི་མིའི་ལུས་
རྟེན་ནམ་གཞུག་གི་སྦྲང་བུ་ལྟ་བུ་འདི་ལ་རྟག་པ་དང་བརྟན་པ་མེད་པས།
ཡོངས་སུ་གྲགས་པའི་འཆི་བ་ཞེས་པའི་སྒྲ་བོ་ཆེ་མྱུར་དུ་རང་ཐོག་ཏུ་ཐོན་ངེས་ཏེ།
- 178
—



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
ཆེད་དུ་བརྗོད་པའི་ཚོམས་ལས། སང་ཙམ་འཆི་ཡང་སུས་ཤེས་ཀྱི། ། དེ་རིང་
ཉིད་དུ་བསྟུན་དེ་བྱ། ། འཆི་བདག་སྡེ་ཆེན་དེ་དང་ནི། ། ཁྱེད་ཉིད་བཤེས་པ་
མ་ཡིན་ནོ། ། ཞེས་དང་། མགོན་པོ་ཀླུ་སྒྲུབ་ཀྱིས། ཚེ་འདི་གནོད་མང་རླུང་
གིས་བཏབ་པ་ཡི། ། ཆུ་ཡི་ཆུ་བུར་བས་ཀྱང་མི་རྟག་ན། ། དབུགས་དབྱུང་
དབུགས་རྔུབ་གཉིད་ཀྱིས་ལོག་པ་ལས། ། སད་ཁོམ་གང་ལེགས་དེ་ནི་ངོ་
མཚར་ཆེ། ། ཞེས་གང་གསུངས་པ་ལྟར་ཡིན། དཔེར་ན། ད་ལྟའི་འཛམ་
བུའི་གླིང་གི་འགྲོ་བ་དབུགས་ཐོག་ཅན་ཞིག་ཡིན་ཕྱིན་འདི་ནས་ལོ་བརྒྱ་ལོན་
དུས་ཐམས་ཅད་ཀྱང་འཆི་སྟེ་གཅིག་ཀྱང་ལུས་པར་མི་འགྱུར། ཕྱི་ནང་སྣོད་
བཅུད་ཐམས་ཅད་རྟག་ཐུབ་པ་གཅིག་ཀྱང་མེད་ངེས་ཏེ། བསགས་པའི་ཐ་
མར་འཛད། འདུས་པའི་ཐ་མར་འབྲལ། སྐྱེ་བའི་ཐ་མར་འཆི་བ་ཡིན་པས་
མཐོན་པོ་གནམ་ལྟ་བུ། བཙན་པོ་ཐོག་ལྟ་བུ། ཕྱུག་པོ་ཀླུ་ལྟ་བུ། མཛེས་པོ་ལྷ་
ལྟ་བུ་སུ་ཡིན་ཡང་འཆི་བ་གློ་བུར་དུ་སླེབས་སྐབས། མར་གྱི་དཀྱིལ་ནས་སྤུ་
བཏོན་པ་བཞིན་རང་ཉིད་གཅིག་པུ་དབང་མེད་དུ་ལག་སྟོང་མཆན་དུ་བཅུག་
ནས་འཇིག་རྟེན་ཕྱི་མར་འགྲོ་དགོས། དེར་མ་ཟད་རང་གཅིག་པུ་བར་དོའི་
གནས་སུ་གྲོགས་མེད་གཅིག་པུར་འཁྱམ་དགོས་པ་ཡིན་པས། དེའི་ཚེ་དམ་
པའི་ལྷ་ཆོས་ཉག་གཅིག་སྐྱབས་སུ་གྱུར་བས། ད་ལྟ་ཉིད་ནས་དམ་པའི་ལྷ་ཆོས་
ཉག་མ་རེ་ཨེ་འགྲུབ་ཅི་ནས་ཀྱང་འབད་པ་གལ་ཆེ། དེས་ན་བཀའ་བརྒྱུད་གོང་
མའི་རྣམ་ཐར་བཞིན་བློ་ཕུགས་ཆོས་ལ་གཏད། ཆོས་ཕུགས་སྤྲང་ལ་གཏད།
སྤྲང་ཕུགས་ ཤི་ ལ་ གཏད། ཤི་ ཕུགས་ གྲོག་ སྟོང་ལ་གཏད་དེ་ཇོ་བོ་བཀའ་
གདམས་པའི་གཏད་པ་བཞི་བོ་འདི་མཐར་འཁྱོལ་བ་ཞིག་བྱེད་དགོས་པས།
དེ་ལུགས་ལྟར་ཅི་ནས་ཀྱང་བདག་དང་ཆོས་ཀྱིས་འབྲེལ་བའི་སློབ་བུ་རྣམས་ཀྱིས་
- 179 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལག་ལེན་ལ་ཅི་ཐུབ་རེ་མཛད་པ་གལ་ཆེ་ཚུལ་སོགས་བསླབ་བྱ་རུས་པ་ཅན་མང་
དུ་གོ་སླ་བའི་དཔེ་དང་བཅས་སྐབས་དང་སྐབས་སུ་གནང་ངོ། །
དགུང་ལོ་རེ་གསུམ་པ་ རབ་གནས་མེ་ཡོས་( ༡༩༨༧) གནམ་ལོ་གསར་དུ་
བཞད་པའི་དུས་སྟོན་སྔར་འཁྱུད་ལྟར་དང་། ཟླ་དེའི་མཇུག་ཏུ་ཆོས་ཚན་དྲུག་
པ་སྒྲུབ་གྲྭ་བསམ་གཏན་གླིང་དུ་དབེན་གསུམ་ལ་བཞག ཉིན་འགའ་རེ་ནས་
དྲི་གཏུགས་དང་ངོ་སྤྲོད་སྔར་བཞིན་མཛད། དེ་ཚེ་སློབ་མ་མང་བོ་ལ་རང་
ཤུགས་ཀྱིས་ཉམས་འུར་ལང་བ་ན། ཞལ་ནས། རྗེ་དོལ་པོ་བས་ཉེ་གནས་སང་
རིན་ལ་གདམས་པ་ལས་ཀྱང་། ཉམས་ཟང་ཟིང་བན་བུན་འུར་འུར་པོ། །
འདི་རྒྱུས་མེད་ཀྱིས་བལྟས་ན་སྐྱོན་དུ་མཐོང་། ། མི་ཉམས་མེད་ལ་དྲིས་ན་མགོ་
བོ་བསྐོར། ། འདི་ཡིན་པ་རིགས་ལྡན་གྱིས་བྱིན་རླབས་ཡིན། ། ཉམས་བདེ་
སྟོང་རྒྱས་པའི་མྱུ་གུ་ཡིན། ། མཆོག་ཐུན་མོང་འགྲུབ་པའི་སྔ་ལྟས་ཡིན། ། ད་
འདི་ལ་བཅས་བཅོས་མ་བྱེད་པར། ། ཉམས་བྱུང་རྒྱལ་དུ་སྐྱོངས་ན་དེ་ཀས་
ཆོག ། བུ་ལེགས་སོ་ལེགས་སོ་ངོ་མཚར་ཆེ། ། ཞེས་དང་། དུས་ད་ལྟ་གངས་
ཅན་ཁྲོད་འདི་ན། ། ཆོས་མཁས་པ་མང་དུ་བཞུགས་ལགས་ཀྱང་། ཉམས་
འདི་འདྲ་ཤར་བ་རེ་རེ་ཙམ། ། བྱང་ཤམྦྷ་ལ་ཡི་ཕོ་བྲང་ན། ། ཉམས་འདི་འདྲ་
མཁྱེན་པ་མང་དུ་བཞུགས། ། ཡུལ་གངས་ཅན་ཁྲོད་ན་ཁོ་བོ་ཙམ། ། དེ་ཁ་པོ་
མ་ལགས་དྲང་གཏམ་ཡིན། ། ཞེས་གསུངས་པ་བཞིན། རང་ཅག་རྣམས་
ཀྱིས་ཆོས་ཟབ་མོ་འདི་འདྲ་ཉམས་སུ་ལེན་རྒྱུ་བྱུང་བ་ནི་ཆེས་སྐལ་བ་དང་བསོད་
ནམས་ལྡན་པ་ཡིན་པས་ངོ་མཚར་ཆེ་བའི་གནས་ཡིན་གསུངས།
ཟླ་གསུམ་པའི་ཚེས་བཞིའི་དངོས་གྲུབ་སྦྱོར་བའི་ཉིན་དང་ཁེལ་བར་
བྱས་ཏེ། དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་གི་འདུ་ཁང་ཆེན་མོའི་
- 180 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
གཙང་ཁང་དུ། རྗེ་བཙུན་བྱམ་པ་མགོན་པོ་ཁྲུ་བཅོ་བརྒྱད་ཙམ་ཡོད་པ་ཅན་
ཞིག་སྨན་འདམ་ལས་བཞེངས་པའི་དབུ་བཟུང་ནས་རིམ་གྱིས་ལེགས་འགྲུབ་
བྱུང་། དེའི་ནང་གཞུག་གི་སྐོར། ཀུན་མཁྱེན་དོལ་པོ་སངས་རྒྱས་དང་། རྗེ་
བླ་མ་སྒྲོལ་མགོན་ཞབས། དཔལ་དུས་ཀྱི་འཁོར་ལོ། སྒྲོལ་མ། ཚེ་དཔག་མེད་
སོགས་ཀྱི་སྐུ་བརྙན་ མང་ བོ་ཆེད་དུ་ པར་བསྐྲུན་ཞུས་ ཤིང་། གཞན་ཡང་།
གཟུངས་ཆེན་སྡེ་ལྔ། སྟོད་གཟུངས་སྨད་གཟུངས། ན་བཟའ་དང་། ཡོངས་
འབྲུ་ལྟ་བུའི་རིང་བསྲེལ་སོགས་རྗེ་ཏཱ་ར་ནཱ་ཐའི་དགོངས་པ་ཇི་ལྟ་བ་བཞིན།
འཇམ་མགོན་ཀོང་སྤྲུལ་རིན་པོ་ཆེའི་རྟེན་ལ་ནང་གཞུག་འབུལ་བའི་ལག་ལེན་
གསལ་བར་བཤད་པའི་ཚད་ལྡན་གྱི་ཡིག་ཆ་གཞིར་བཟུང་སྟེ། དེ་ལ་མཐོང་བ་
བརྒྱུད་པའི་ཕྱག་ལེན་གྱིས་ཟུར་བརྒྱན་ནས་སྦྱོར་དངོས་རྗེས་གསུམ་རྣམ་པར་
དག་པའི་སྒོ་ནས་རྟེན་ལ་ནང་གཞུག་ཚད་ལྡན་དུ་ཕུལ་ཏེ་རབ་གནས་ཀྱི་དགའ་
སྟོན་ཀྱང་བྱས། དེ་འདྲའི་སྨན་འདམ་ལས་གྲུབ་པའི་བྱམས་སྐུ་ཆེན་མོའི་འགྲོ་
སོང་རགས་རྩིས་ཀྱི་དབང་དུ་བྱས་ན་དམངས་སྒོར་བདུན་སྟོང་སུམ་བརྒྱ་རེ་
གཅིག་ཙམ་བླ་མེད་བསོད་ནམས་བསགས་པའི་ཞིང་ལ་འཕྲལ་ཡུན་ལེགས་
ཚོགས་འབྱུང་བའི་གཏེར་དུ་སྦས་སོ། ། ནག་ཟླའི་ནང་ཚོམས་ཆེན་ཁང་དུ་
བསྒྲུབ་བྱ་བརྒྱ་ལྷག་དགེ་ཚུལ་དང་། ཞེ་ལྔ་བསྙེན་རྫོགས་སུ་བཀོད། སོ་སོར་
སྟོན་པའི་སྐུ་འབྲལ་སྤང་རེ་གནང་སྟེ་བསྟན་ལ་གཅེས་པའི་ཐུགས་ཟོལ་མེད་དུ་
བཏོན། དེ་སྐབས་དགོན་གཞུང་ནས་མཁན་སློབ་བསྒྲུབ་བྱ་བཅས་ལ་གུང་
ཚིགས་ཀྱིས་བསྙེན་བཀུར་དཔེར་བྲལ་ཞུས།
དབྱར་ཐོག རྗེ་བླ་མ་རིན་པོ་ཆེས་སྒྲུབ་ཁང་བསམ་གཏན་གླིང་ནས།
སྒྲུབ་གྲྭ་བ་གོང་འོག་རྣམས་དང་གཞི་བྱེས་ཀྱི་གྲྭ་ཉིས་བརྒྱ་ལྷག་ལ་ཉིན་དུ་མའི་
- 181 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རིང་། རྗེ་བཙུན་ཏཱ་ར་ནཱ་ཐའི་རྩ་བའི་སྒྲུབ་ཐབས་ཀྱི་དགོངས་པ་དང་མཐུན་
པར། པཎ་ཆེན་བློ་བཟང་དཔལ་ལྡན་བསྟན་པའི་ཉི་མ་ཕྱོགས་ལས་རྣམ་རྒྱལ་
དཔལ་བཟང་པོས་མཛད་པའི་སྒྲུབ་ཐབས་རིན་ཆེན་འབྱུང་གནས་ཀྱི་ལྷན་
ཐབས་རིན་འབྱུང་དོན་གསལ་གྱི་ཡིག་ཆའི་སྟེང་ནས། རིན་འབྱུང་བརྒྱ་རྩའི་
དབང་བཀའ་གཅིག་ཀྱང་མ་ལུས་པ་ཕྱག་ལེན་རྒྱས་པའི་ཚུལ་གྱིས་བཀའ་དྲིན་དུ་
སྩལ། དེ་མཐུད་སྒྲུབ་ཐབས་བརྒྱ་རྩའི་དབང་ཆ་ཚང་དང་། ཚེ་དཔག་མེད་ལྷ་
དགུའི་དབང་། རྣལ་འབྱོར་མ་ནཱ་རོའི་ལུགས་ཀྱི་དབང་ དང༌ བཅས་སྩལ།
དེའི་སྐབས། ཆོས་ཀྱི་བདུད་རྩིས་ཡུན་རིང་དུ་བསྐྱངས་པའི་ཐུགས་སྲས་དམ་
པ་འབྲོག་དགེ་ཀུན་དགའ་ཡོན་ཏན་རྒྱ་མཚོའི་ཡང་སྲིད་རྗེ་ཀུན་དགའ་ཡོན་ཏན་
ལྷུན་འགྲུབ་དང་། སྤྲུལ་ཐུབ་བསྟན་ཆོས་ཀྱི་འོད་ཟེར་སོགས་ལ་དབང་སྒྲུབ་
ཚུལ་དང་མཆོད་གཡོག་སོགས་དམ་པ་གོང་མའི་མཐོང་བ་བརྒྱུད་པའི་ཕྱག་
བཞེས་ལྟར་ཉམས་སུ་བསྟར་ཅི་ཐུབ་བྱེད་དུ་བཅུག
དེའི་སྐབས་སུའང་གསུང་འཕྲོས་སུ། ང་ཨ་ཡས་ཚེ་སྨན་གྱི་བུ་ཐུགས་རྗེ་
དཔལ་ལ། ཐོབ་གོ་ས་མི་དགོས། རྒྱུ་དཔལ་འབྱོར་མི་དགོས། སྔོན་ཆད་ཀྱང་
ངེད་མ་མོས་གཉིས་ལས་མེད། འདུག་སའི་ཁང་བའང་སྤྱི་ཁྲི་དོ་གསུམ་ཙམ་མ་
གཏོགས་མེད་པ་ཞིག་དང་། ཟ་མ་སོགས་ཆེས་སྲབ་མོའི་ཚོད་དུ་འདུག འོན་
ཀྱང་། དེ་དུས་ཆོས་ཤིག་མ་འགྲུབ་ན་དེ་མིན་ཅི་ཡང་བསམ་རྒྱུ་མེད་པ་བྱུང་།
ཁྱེད་རྣམ་པ་ཚོས་ཀྱང་། ང་ལ་བརྩི་འཇོག་དང་ཐོབ་གོ་ས་དགོས་པ་གཏན་ནས་
མིན། ངེད་རྣམས་ཀྱིས་བརྩི་དགོས་པ་ནི། རང་རང་གི་སྡོམ་དམ་ཚིག་གཙོ་བོ་
དང༌། དགོན་འདིའི་འགྲིགས་ལམ་དང་། དགེ་འདུན་གྱི་ནང་ཁྲིམས་དང་།
གོང་སྒར་ཁག་རྣམ་པའི་བཀའ་བརྩི་དགོས་པ་མ་གཏོགས། སངས་རྒྱས་ཀྱི་
- 182 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
པའི་གཞི་མ་དགེ་འདུན་གྱི་སྡེ་རིན་པོ་ཆེ་ལ་རག་ལས་ཡོད། དེས་ང་ཚོ་བསེ་
ཚང་གི་གྲྭ་བ་ཡིན་ཟེར་བ་དང་། ཁྱེད་ཚོ་མཁར་ཚང་གི་གྲྭ་བ་ཡིན་ཟེར་ནས་
ཕྱོགས་རིས་སུ་བཟུང་ནས་ཆགས་སྡང་གི་མགོ་བསླངས་ན་དེ་ལས་འཕུང་ཚབ་ཆེ་
བ་མེད་པས། དེ་ལྟར་མི་བྱེད་པར་དགེ་འདུན་པའི་ནང་ཕན་ཚུན་རྡོ་རྗེ་སྤུན་
གྲོགས་ཀྱི་འདུ་ཤེས་དང་ཐུགས་མཐུན་ཁྲིམས་གཙང་གི་སྒོ་ནས། བཤད་སྒྲུབ་
ལས་གསུམ་དང༌། ཆོས་འཆད་ཉན་དང་། སྒོམ་ཉམས་ལེན་ལ་བརྩོན་ན་འདི་
ཕྱི་ཀུན་ཏུ་ལེགས་པའི་དགེ་མཚན་འགོག་མེད་དུ་འཕྱུར་ཡོང་ཞེས་ཚིག་ལ་ཤུན་
པ་མེད་པར་ཐུགས་བརྩེ་བས་གདམས་པའི་བཀའ་དྲིན་ནམ་ཡང་སེམས་ལ་
བཅངས་དགོས་སོ། །
དེ་ནི། དེའི་སྐབས་མ་ཟད། ཕྱིས་སུ་ཆོས་བཀའ་མང་བོའི་ཚེ་དེ་ལྟར་
ཡང་ཡང་གསུང་བ་ཞལ་དངོས་མཇལ་དང་གསུང་དངོས་སུ་ཐོས་པའི་གདུལ་བྱ་
རྣམས་ཀྱི་ཐུགས་ལ་འཇགས་ཡོད། །
བཞི་བའི་ཚེས་གཅིག་ནས། རྗེ་བླ་མ་རིན་པོ་ཆེས་མཐོང་བ་དོན་ལྡན་
དང་སྒོམ་རིམ་གཉིས་རྩ་འགྲེལ་དུ་བྱས། འབྲོ་ལུགས་དང་། རྒ་ལོའི་མན་ངག
བི་བྷུ་ཏའི་རིང་བརྒྱུད། པཎ་ཆེན་ཟླ་མགོན་ཞབས་ཀྱི་གདམས་ངག དཔྱལ་
ལུགས། དཔེ་མེད་མཚོའི་ལུགས། ཙ་མིའི་ལུགས་སོགས་བརྒྱུད་པ་ཐ་དད་པ་
དུ་མའི་གནད་ཀུན་འདུས་པའི་རིགས་རྣམས་ཕྱོགས་ གཅིག་ ཏུ་བསྡུས་ པའི་
འཁྲུལ་འཁོར་སྡོམ་འགྲེལ་གྲུབ་པའི་དགོངས་རྒྱན་གྱི་སྟེང་ནས་མཐོང་བ་བརྒྱུད་
པའི་ཕྱག་བཞེས་དང་བཅས། ཆོས་ཚན་བཞི་བ་དང་ལྔ་བ་ཚང་གོང་འོག་
གཉིས་ལ་བཤད་ཁྲིད་གནད་དུ་སྨིན་པར་མཛད་དེ། ཆོས་ཚན་དེ་གཉིས་
འཁྲུལ་འཁོར་གོང་འགབ་ལ་བཞག དེར་མ་ཟད། དུས་ཁོར་མོ་ཡུག་ཏུ་ཟབ་
- 183 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གསང་དམ་པའི་ཆོས་ཀྱི་བདུད་རྩིས་སྐལ་བཟང་སློབ་བུའི་ཐུགས་གསང་ནོར་
བུའི་ཟ་མ་ཏོག་ཡོངས་སུ་འགེངས་པར་མཛད་པ་ནི། ཇི་སྐད་དུ། འདོད་རྒྱལ་
སྒྲ་ལས་དྲངས་པའི་བསྟན་འཛིན་གྱི། ། མཚན་སྙན་དྲིལ་ཆུང་འཁྲོལ་བ་མང་
ན་ཡང་། ། རྒྱལ་བསྟན་ནོར་བུའི་ཤིང་རྟ་འདྲེན་ནུས་པའི། ། བཤད་སྒྲུབ་
གཉིས་འཐུང་དབང་བོ་ཁྱོད་མིན་སུ། ། ཞེས་གསུངས་པ་དང་ཚུལ་མཚུངས་
དེ་ནས་ཡར་ཐང་མཁན་ཤེས་རབ་དཔལ་གྱི་གཙོས་སྒྲུབ་གྲྭ་བ་རྣམས་ལ་
ལྷན་ཐབས་འོད་བརྒྱ་འབར་བ་དང་། ཟུང་འཇུག་རབ་གསལ་གྱི་མཇུག་ཙམ་
མ་གཏོགས་ཕལ་ཆེ་བའི་ལྗགས་ལུང་གནང་ཞིང་བསྟན་པའི་རྒྱན་དུ་ཆེ་བའི་
བསླབ་བྱ་གང་རྒྱས་ཕོག མདོ་སྡེ་རྒྱན་ལས། ཇི་ལྟར་ཆུ་ཡི་སྣོད་ཆག་ན། །
ཟླ་བའི་གཟུགས་བརྙན་མི་སྣང་བ། ། དེ་བཞིན་སེམས་ཅན་ངན་པ་ལ། །
སངས་རྒྱས་གཟུགས་ཀྱང་མི་སྣང་ངོ༌། ། ཞེས་གསུངས་པ་ལྟར། རྟག་འཛིན་
ཅན་རྣམས་ ཆོས་ ལ་ བསྐུལ་ བའི་ དོན་ དུ། ལྔ་ བའི་ཚེས་ ཉེར་ གསུམ་ ཉིན་
འཕགས་མཆོག་ཕྱག་ན་པདྨོ་མི་ཡི་རྣམ་རོལ་དུ་བྱོན་པ་སྐྱབས་རྗེ་བླ་མ་དམ་ཀུན་
དགའ་མཁས་བཟང་ཞབས་གཟིམ་ཁྲིའི་མཐའ་ཅན་དུ་གྱུར་ཏེ་གཟུགས་སྐུའི་
བཀོད་པ་ཆོས་དབྱིངས་སུ་བསྡུས་ཚེ། རྗེ་བླ་མ་རིན་པོ་ཆེ་དང་སྒྲུབ་གྲྭ་བ་རྣམས་
དང་མཉམ་དུ་དཔལ་རྩི་ནང་མི་འགྱུར་ངེས་དོན་བདེ་ཆེན་གླིང་དུ་ཕེབས་ཏེ།
སྐུ་གདུང་ཡིད་བཞིན་ནོར་བུའི་སྤྱན་སྔར་ཀུན་བཟང་མཆོད་སྤྲིན་བསྟར་བ་དང་
ལྷན་ཅིག ཐུགས་ཡིད་དབྱེར་མེད་དུ་བསྲེས་པ་སོགས་ཀྱིས་ཐུགས་དགོངས་
རྫོགས་པར་བགྱིས་ཏེ་རྩ་བའི་གདན་སར་ཕྱག་ཕེབས།
དེ་ནས། ལྔ་རིག་པཎ་ཆེན་ཨ་མཆོག་སྐུ་ཕྲེང་བཞི་བ་བློ་བཟང་ཐུབ་
- 184 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
བསྟན་འཕྲིན་ལས་མཁྱེན་རབ་ཡེ་ཤེས་དཔལ་བཟང་པོའི་ཞབས་སོར་དཔལ་
ཐུབ་བསྟན་ཕྱོགས་ལས་རྣམ་རྒྱལ་གླིང་དུ་བཀོད་པ་དང་འབྲེལ། སྒྲུབ་ཁང་དུ་
ཕེབས་ཏེ། བླ་མ་རིན་པོ་ཆེ་དང་ཁ་བཏགས་རྩེ་སྤྲོད་བྱས་ཤིང་། གསུང་གླེང་
འཕེལ་བཞིན་རྟེན་སོགས་ལ་ཞིབ་མཇལ་བྱས། ཁྱད་པར་དབེན་གནས་སྤྱི་དང་
བྱེ་བྲག་གི་མཚན་ཉིད་དང་ལྡན་པ། མུན་ ཁང་སྒོ་ ཁྱོག་རིམ་པ་གསུམ་པ།
དཀར་ཁུང་ཆུང་ལ་ནང་ཡངས་པ། ཕྱི་ན་མཐའ་དཀར་ཞིང་། དེ་འབོ་རྡོ་
སོགས་ཀྱིས་བཀག་ན་སྣང་བ་རྟ་རྔ་ཙམ་ཡང་མི་འབྱུང་བ་ཞིག་དགོས་པ་ཡིན་
པར་གསུངས་པའི་མཚན་ཉིད་དང་མཐུན་པའི་དབེན་གསུམ་ཁང་དུ། ཁོང་
རྣམ་གཉིས་ཀྱི་ཞབས་ཀྱི་བཀྲ་ཤིས་རི་མོ་ཉེ་བར་བཀོད། དེར་ཁོང་རྣམ་གཉིས་
ལྷན་དུ་ཐུགས་སྤྲོས་བྲལ་རྣམ་པར་མི་རྟོག་པའི་ངང་དུ་ཡུན་རིང་བོར་བཞུགས་
ཏེ། མཇུག་ཏུ། སྒྲུབ་གྲྭ་བསམ་གཏན་གླིང་གི་འདུས་སྤྱི་དང་ལྷན་དུ་སྦྱོར་དྲུག་
སྨོན་ལམ་དང་། རྒྱལ་བ་རྒྱ་མཚོ། རིམ་གཉིས་སྨོན་ལམ་རྣམས་གསུངས་པས་
ཐུགས་དགྱེས་ཚོར་ཆེན་པོར་བྱས་སོ། ། དེའི་སྐབས་སྤྲུལ་ཁོང་གི་ཞལ་ནས།
ཁོང་གི་སྐུ་ཕྲེང་གོང་མ་རྣམས་རྗེ་ཏཱ་ར་ནཱ་ཐའི་སྐུའི་སྐྱེ་བར་བཏགས་པ་ཡིན་ཞིང་།
ཁོ་བོ་དེ་འདྲའི་ཚོད་དུ་ག་ལ་ཡིན་མོད། འོན་ཀྱང་ཁྱེད་རྣམས་ཀྱི་ཐུགས་ལ་
འཛིན་རྒྱུར། ཁོ་བོས་རྒྱུན་པར་ང་རང་དགོན་འདིའི་ནང་ གི་ཡིན་བསམ་
བཞིན་ཡོད། ཁྱེད་རྣམས་ཀྱིས་ཀྱང་ཁོ་བོ་འདི་ནས་ཡིན་སོམས་སྡོད་གསུངས་
ཏེ་ལུང་ཕྲན་དུ་མས་ཆོས་འབྲེལ་ཟབ་མོ་གནང་། དེ་དག་ནི་དགོངས་གཞི་ཟབ་
པར་སྣང་ངོ༌། །
སྔར་ནས་གྲུབ་དབང་ཀུན་དགའ་མཁས་བཟང་ཞབས་ཀྱིས། མཆོག་
སྤྲུལ་ཡོན་ཏན་ལྷན་འགྲུབ་གང་ཉིད་འབྲོག་དགེ་ཆོས་རྗེ་ཀུན་དགའ་ཡོན་ཏན་རྒྱ་
- 185 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མཚོའི་ཡང་སྲིད་འཁྲུལ་མེད་དུ་སྒྲིབ་མེད་ཡེ་ཤེས་ཀྱིས་མངོན་སུམ་དུ་གཟིགས་
ནས་བསླུ་མེད་བཀའ་ཡིས་ཐག་བཅད་ཟིན་པ་ལྟར། འདི་སྐབས་རྩི་ནང་དང་།
འབྲོག་དགེ་སོགས་ཀྱི་བླ་གྲྭ་ཆེ་དགུ་དང་། དགོན་ལྷ་སྡེ་ཡོངས་ནས་སྤྲུལ་དེ་ཉིད་
གསེར་ཁྲིར་མངའ་གསོལ་བའི་རེ་འདུན་ཆེས་ཆེར་ཡོད་ནའང་། སྤྲུལ་ཁོང་
ཉིད་ཀྱིས་དེང་བླངས་ཆེར་མ་བྱས་སྟབས་ཐབས་ཟད། །
དེ་ནས། ཕྱིས་སུ་རྗེ་བླ་མ་རིན་པོ་ཆེས་ཐུགས་ཁུར་ཆེ་བཞེས་གནང་སྟེ།
མཆོག་སྤྲུལ་གང་ཉིད་ལ་རྗེ་ཀུན་དགའ་ཡོན་ཏན་རྒྱ་མཚོའི་གསེར་ཁྲིའི་བདག་
པོར་བཞུགས་དགོས་པའི་བཀའ་ནན་ཕབ་པར། མཆོག་སྤྲུལ་གང་ཉིད་ཀྱིས་
ཀྱང་བླ་མའི་བཀའ་ལྟར་ཞལ་བཞེས་གནང་སྟེ་བསྟན་འགྲོའི་དཔལ་མགོན་དུ་
བཞུགས། དེའི་ཚེ་རེ་ལྟོས་འཆའ་བའི་དད་ལྡན་ལྷ་འབངས་ཡོངས་ཀྱི་ཡིད་ལ་
ཟད་མེད་དགའ་བདེས་ཁྱབ་པ་དང་ལྷན་ཅིག་ཐལ་སྦྱར་སྙིམ་པའི་མེ་ཏོག་སྤྱི་
བོའི་རྒྱན་དུ་བཀོད། རྗེ་བླ་མ་རིན་པོ་ཆེས། མཆོག་སྤྲུལ་འདི་ལ་ལུགས་གཉིས་
ཀྱི་བསླབ་སྟོན་སྒོ་དུ་མ་ནས་མཛད་དེ་སྦྱན་གྱི་འབྲས་བུ་བཞིན་དུ་བསྐྱངས་པས་
ནང་ཐུགས་ཀྱི་སྲས་གཅིག་པུར་གྱུར་ཏོ། །
ཟླ་བདུན་པའི་ཚེས་དགུའི་ཉིན་འཁྲུལ་འཁོར་གོང་འགབ་མཐར་ཕྱིན་ཏེ་
བླ་སློབ་ཚང་མ་ལྷན་ཅིག་ཏུ་གླིང་ཐང་དུ་སྦྲ་གུར་ཕེབས་ནས་ཆོས་སྟོན་ཉིན་ལྔའི་
རིང་ལ་བྱས། རྗེ་བླ་མ་ཉིད་ཀྱིས་ཆོས་སྟོན་གྱི་སྐབས་དེ་དང་འབྲེལ་སྒྲུབ་གྲྭ་བ་
རྣམས་ལ། མི་འཁྲུགས་པ་ལྷ་དགུའི་ཁྲིད་ལུང་དང་། རྗེ་མ་ཏིའི་ཇོ་ནང་རིང་
ལུགས་ཀྱི་འཕོ་གཞུང་གི་ལུང་དང་། ཚེ་སྒྲུབ། གཏོར་ཆོག་རྒྱུན་ཁྱེར། བླ་
མཆོད། ཆུ་གཏོར། ལུས་སྦྱིན་སོགས་ཀྱི་བཤད་ལུང་ཟབ་མོའི་བཀའ་དྲིན་
བསྐྱངས། དེ་ལྟར་དུས་ནམ་ཡིན་ཡང་ཁོམ་ལོངས་དང་བསྟུན་སློབ་བུ་རྣམས་
- 186 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
ལ་ཆོས་ཆར་འཛད་མེད་དུ་ཕབ་པ་རྒྱུན་ལྡན་ལྟ་བུ་ཡིན། དེ་སྐབས་ཉིན་རེ་
བཞིན་ཆོས་ཚན་གོང་འོག་ རྣམས་ ཀྱིས་ གསོལ་ སྟོན་ དང་རྩེད་སྣ་ མང་པོའི་
གཟིགས་མོ་ཕུལ་བ་མ་ཟད། སྲོང་བཙན་དང་། འགྲོ་བ་བཟང་མོའི་འཁྲབ་
སྟོན་གྱི་ལྟད་མོའང་ཕུལ་བར་ཐུགས་དགྱེས་པའི་ངང་ཆ་ཚང་བར་གཟིགས།
ཚེས་བཅུ་གསུམ་ཉིན་ལྷ་རི་བྲག་བཙན་ལ་ལྷ་བསང་ཕུལ་བས་ཡུལ་ལྷ་དགྱེས་
པའི་དགེ་མཚན་ངོམ། ཕྱིར་གདན་སར་ཕེབས་ནས་གོང་མའི་ཕྱག་བཞེས་
བཞིན་སྒྲུབ་གྲྭ་རྣམས། འཕོ་བ་དང་། ཚེ་སྒྲུབ་སོགས་ཀྱི་མཚམས་དམ་པོར་
བྱས་ཏེ་ལེགས་བཞུགས་མཛད་དོ། །
ཚེས་ཉེར་གཅིག་ལ་ཆོས་ཚན་བཞི་བ་ཚང་ལ་ཐུགས་བརྩེ་བའི་ངང་ནས་
རྗེས་ཁྲིད་གནང་། དེ་ནི་དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་
ལག་དྲུག་གི་ས་བཅད་ལོ་གསུམ་གྱི་ཁོངས་སུ་རྫོགས་པར་བྱས་ཏེ། དངོས་
གཞིའི་ཁྲིད་རྣམས་སོང་རྗེས་སུ་རྗེས་ཁྲིད་བྱེད་པ་སྟེ། དེ་ལ་དུ་མ་ཡོད་ཀྱང་སྤྱོད་
བསྡུས་སོགས་ལས་བཤད་པ་ལྟར་གཉིད་འཐུག་པོ་ངོས་ཟིན་ནས་གཉིད་འཐུག་
གནས་ལུགས་རྟོགས་པའི་འོད་གསལ་གྱི་ཡེ་ཤེས་སུ་བསྒྱུར་བ་དང་། རྨི་ལམ་
ངོས་ཟིན་ནས་སྤེལ་བསྒྱུར་སྣ་ཚོགས་བྱེད་པ་དང་། རྨི་ལམ་གྱི་དུས་སུ་ཡན་ལག་
དྲུག་པོ་གང་སྐབས་སུ་བབ་པ་དེ་སྒོམ་པ་དང་། གཉིད་འཐུག་འོད་གསལ་དུ་
ཟིན་ན་འཆི་སེམས་འོད་གསལ་དུ་ཟིན་པ་དང་། རྨི་ལམ་ངོས་ཟིན་པ་བརྟན་
པོར་གྱུར་ན་བར་དོ་ངོ་ཟིན་ནས་འཇིག་སྐྲག་རང་སྟོབས་ཀྱིས་བཟློག་ནུས་པ་
དང་། དེ་དུས་སུ་ལམ་སྒོམ་པ་དང་གང་འདོད་ཀྱི་གནས་སུ་འཕོ་ཐུབ་པ་སོགས་
འབྱུང་བས། གཉིད་ཀྱི་འོད་གསལ་ཟིན་པ་དང་རྨི་ལམ་འཛིན་པ་གཉིས་དང་།
འཆི་བའི་དུས་སུ་འཆི་བ་འོད་གསལ་ངོ་ཟིན་པ་དང་བར་དོའི་དུས་སུ་བར་དོ་ངོ་
- 187 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཟིན་པ་གཉིས་ཀྱང་། ད་ལྟ་ནས་འཆི་བ་དང་བར་དོ་གཉིས་ཀྱི་མཚན་ཉིད་ལ་
སྦྱངས་ཏེ་གོམས་པར་མ་བྱས་པར། སྔ་མ་གཉིས་པོ་ཙམ་གྱིས་ལས་དང་པོ་བས་
ཟིན་པར་མི་འགྱུར་བས། འཆི་བའི་གདམས་ངག་དང་བར་དོའི་གདམས་ངག་
སོགས་ཀྱང་རྒྱས་ཁྲིད་བྱེད་པ་མ་ཟད། གསུང་རབ་མ་ལུས་པ་གདམས་ངག་ཏུ་
འཆར་བའི་སྒོ་ནས་ཚེ་གཅིག་གི་ཉམས་ལེན་གྱི་གནད་ཟབ་མོ་རྣམས་བསླབ་བྱའི་
ཚུལ་དུ་བྲག་ཐོག་ནས་ཆུ་འཕོ་བ་ལྟ་བུའི་གསུང་བཤད་འབྱམས་ཀླས་པ་སྩལ།
སློབ་བུ་དེ་དག་གིས་ཀྱང་བཀའ་དྲིན་གཏང་རག་ཏུ། སྐུ་གསུང་ཐུགས་རྟེན་
གྱིས་མཚོན་དངོས་འབྱོར་སྦམ་མཐོ་བའི་མཎྜལ་ཞུ་འབུལ་བཅས་བཏེགས།
ཟླ་བརྒྱད་པའི་གྲལ་ཚེས་བཟང་པོར། ཆོས་ཚན་བདུན་པ་འཕྲིན་ཁོ་
དང༌། དོན་གྲུབ། བསྟན་པ་ཡར་དར། ཨ་དཔའ་དབང་རབ་སོགས་གྲྭ་ཉི་
ཤུ་རྩ་ལྷག་ལ་ཐུན་མོང་སྔོན་འགྲོའི་བཤད་ཁྲིད་རྒྱས་པ་གནང་སྟེ། ཁོང་ཅག་
དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་སྔོན་འགྲོ་ལ་
མཚམས་དམ་པོར་བྱས་ཏེ་བཞུགས། ཟླ་མཇུག་ཏུ་ཆོས་ཚན་ལྔ་བ་སྤྲུལ་ཐུབ་
བསྟན་འོད་ཟེར་དང་། འབྲེག་དགེ་ཡོན་ཏན་ལྷུན་གྲུབ་སོགས་བསེ་འབྲོག་གི་
གྲྭ་མང་བོ་ལ་གཅོད་ཁྲིད་གནད་དོན་སྙིང་པོ་གཞིར་བཟུང་སྟེ། རྒྱ་གར་གྲུབ་
པའི་ཞལ་ལུང་། བྱང་ཆུབ་ལམ་བཟང་སོགས་ཀྱིས་ཁ་བསྐངས་ཏེ་གཅོད་ཀྱི་
ཆོས་སྐོར་ཡོངས་རྫོགས་ཀྱི་ལུང་ཁྲིད་སྦྲགས་ མ་ དང༌། གཅོད་དབང་ནམ་
མཁའ་སྒོ་འབྱེད། འབྲུ་ཚོ་དྲུག་པ། ཆོས་དབང་སེམས་ལ་བསྐུལ་བ་སོགས་
དམ་པ་གོང་མའི་མན་ངག་གིས་བརྒྱན་ནས་གསུང་བཤད་འབྱམས་ཀླས་པས་གོ་
བ་བསྐྱེད་ཐུབ་པ་དང་། སྐབས་དོན་གྱི་སྟེང་དུ་མདོར་འདྲིལ་བས་བཟུང་སླ་བ་
དང་། ཆོས་ཐུན་རེ་རེ་བཞིན་དུ་ཇི་ལྟར་འདུག་པའི་ཚུལ་སོགས་ཕྱག་ལེན་ཕྲ་
- 188 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
ཞིབ་དང་བཅས་བཀའ་དྲིན་དུ་སྩལ། སློབ་བུ་དེ་དག་གིས་ཀྱང་བླ་མའི་བཀའ་
གསུང་ཇི་ལྟ་བ་བཞིན་དུ་གཅོད་མཚམས་ལ་བཞུགས།
སྤྱིར་ཡང་དར་བསྟན་པའི་དབུ་བརྙེས་པའི་སྐབས་སུ། འབྲོག་དགེ་
སྤྲུལ་སྐུ་བློ་གྲོས་རྣམ་རྒྱལ་དང་། ཡོངས་འཛིན་དཀོན་མཆོག་ཆོས་ཚུལ་སོགས་
འབྲོག་དགེའི་ཆེ་དགུ་རྣམས་ཀྱིས་གྲོས་མཐུན་གཅིག་ཏུ་བྱུང་སྟེ། རྗེ་བླ་མ་རིན་
པོ་ཆེ་ཀུན་དགའ་ཐུགས་རྗེ་དཔལ་བཟང་པོ་ལ་ལྷ་དར་དྲི་མེད་སྲིད་དུ་རིང་བ་
བཅས་ཕུལ་ཏེ། འབྲོག་དགེ་བསམ་འགྲུབ་གླིང་གི་རྡོ་རྗེ་སློབ་དཔོན་དུ་མངའ་
གསོལ་བའི་རྒྱུ་མཚན་གྱིས། ཕྲན་བུའང་དཔལ་ཐུབ་བསྟན་ཕྱོགས་ལས་རྣམ་
རྒྱལ་གླིང་གི་སྒྲུབ་གྲྭ་ཆོས་ཚན་དང་པོའི་གྲལ་དུ་ཞུགས་ནས་རྫོགས་རིམ་སྦྱོར་བ་
ཡན་ལག་གི་ས་བཅད་ལོ་གསུམ་གྱི་ཁོངས་སུ་རྫོགས་པར་བྱས་ཏེ་ཉམས་སུ་
བླངས་པའི་སྐལབ་བཟང་པོ་ཐོབ། དེ་ནས་རིམ་བཞིན་འབྲོག་དགེའི་གྲྭ་སར་
གཞོན་ནུའི་ཁྱུ་ཚོགས་རྣམས་ཀྱང་བསེ་དགོན་གྱི་སྒྲུབ་གྲྭ་བ་ཆོས་ཚན་ཅི་ཡོད་
དང་མཉམ་དུ་ལྷན་བཞུགས་མཛད་དེ་ཁོང་གི་བཀའ་དྲིན་ཁོ་ནས་བསྐྱངས། །
དེས་ན་སྐྱབས་མགོན་མཆོག་སྤྲུལ་རིན་པོ་ཆེ་རྗེ་ཀུན་དགའ་ཡོན་ཏན་
ལྷུན་འགྲུབ་སོགས་གྲྭ་འགའ་རེ་འང་། ཆོས་ཚན་ལྔ་བ་འདིའི་གྲལ་དུ་བཞུགས་
ཏེ་གཅོད་མཚམས་སུ་སླེབས་སྐབས། ལུགས་གཉིས་ལ་རྣམ་དཔྱོད་ཡངས་པའི་
བོག་ཡོན་ཏན་ཞེས་པའི་འབྲོག་དགེ་ཞལ་ངོ་དེས། འབྲོག་དགེ་བསམ་འགྲུབ་
གླིང་ངེས་དོན་དགའ་བའི་ཚལ་དུ་སྒྲུབ་ཁང་གསར་བཞེངས་ལེགས་གྲུབ་བྱུང་བ་
དང་བསྟུན། བསེ་དགོན་དུ་བཞུགས་བཞིན་པའི་སྔ་གཞུག་གི་འབྲོག་དགེའི་
སྒྲུབ་གྲྭ་བ་ཅི་ཡོད་རྣམས་དང་རྗེ་བླ་མ་རིན་པོ་ཆེ་དང་མཉམ་དུ་བསམ་འགྲུབ་
གླིང་དུ་གདན་དྲངས་པ་ལྟར། བླ་སློབ་ལྷན་རྒྱས་དེར་ཞབས་བསྐྱོད་དེ་སྒྲུབ་
- 189 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཁང་སྟེང་གི་གཟིམ་ཁང་དུ་བཞུགས། དེར་རྗེ་བླ་མས་ཀྱང་། ཐོག་མའི་རྟེན་
འབྲེལ་དུ་འབྲོག་དགེའི་སྒྲུབ་གྲྭ་བ་རྣམས་ལ། མཐོང་བ་དོན་ལྡན་ལས་སྐྱབས་
འགྲོའི་ཆོས་སྐོར་དང༌། ཁྲིད་ཡིག་གནད་དོན་སྙིང་པོ་སོགས་གཅོད་གྱི་ཆོས་
ཚན་འགའ་དང་། གཞན་ཡང་། གཏོར་ཆོག་རྒྱུན་འཁྱེར་སོགས་དམ་པའི་
ཆོས་ཀྱི་གྲུ་ཆར་ཕབ། དེ་དུས་རྗེ་བླ་མ་རིན་པོ་ཆེའི་གསུང་འཕྲོས་སུ། ཕྲན་ལ་
སྦྱོར་དྲུག་པ་རྣམས་ལ་ཉིད་ཀྱིས་གསལ་གདབ་ཀྱི་ཁུར་ལེན་དགོས་ཞེས་བཀའ་
བྱུང་། དེའི་ཕྱིན་ནས། འབྲོག་དགེའི་སྒྲུབ་གྲྭ་བ་རྣམས། དབེན་གསུམ་མ་
གཏོགས་སྔོན་འགྲོ་འབུམ་ལྔ་ནས་བཟུང་རྫོགས་རིམ་སྦྱོར་བ་ཡན་ལག་དྲུག་གི་ས་
བཅད་རྣམས་ལོ་གསུམ་གྱི་ཁོངས་སུ་ཉམས་ལེན་བྱེད་པའི་གཞི། རང་གི་རྩ་
བའི་གདན་ས་འབྲོག་དགེ་དགོན་ནས་བྱེད་དགོས་པའི་བཀའ་བྱུང་བས་དེ་
ལུགས་བཞིན་དུ་བྱས་སོ། །
དེ་ལྟར་བསྟན་འགྲོའི་དོན་རླབས་ཆེན་བྱས་ཏེ་རྗེ་བླ་མ་རིན་པོ་ཆེ་དཔོན་
སློབ་དང་བཅས་པ་ཕྱིར་རྩ་བའི་གདན་སར་གཞི་ཕབ། དེར་ཆོས་ཚན་བཞི་
བའི་སྦྱོར་དྲུག་གི་ས་བཅད་རྫོགས་སྐབས། འཇིགས་བྱེད་འབྲུ་ནོན་གྱི་ཁྲིད་
ལུང་གནང་སྟེ། དེ་དག་ཁོང་གི་བཀའ་བཞིན་སྒྲུབ་ཁང་བསམ་གཏན་གླིང་དུ་
འཇིགས་བྱེད་འབྲུ་ནོན་གྱི་མཚམས་ལ་བཞུགས། འདི་སྐབས་ཡར་ཐང་ནས་གྲྭ་
བ་བཞི་ཞབས་པད་བསྟེན་དུ་སླེབས་པར། ཆོས་ཚན་ལྔ་བའི་ནང་དུ་བཞུགས་
ཏེ་རིམ་གཉིས་ཟབ་མོའི་ཉམས་ལེན་ལ་བརྩོན་པས་ཐུགས་དགྱེས་པའི་རྩེར་སོན།
སྔ་ཕྱི་ཐེངས་ མང་བོར། མཁན་ ཤེས་ རབ་ གསལ་བྱེད་ ཕུན་ཚོགས་
འབྱུང་གནས་ཀྱིས། བཤད་སྒྲུབ་བསྟན་པའི་འབྱུང་གནས་ལྕམ་མདའ་དགོན་
ངེས་དོན་ཆོས་འཁོར་གླིང་དུ་ཕེབས་དགོས་པའི་ཞུ་བ་ནན་ཞུས་ཕུལ་བར།
- 190 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
འདི་ལོར་ཞལ་བཞེས་གནང་སྟེ། ཟླ་བཅུ་བའི་ཚེས་གཅིག་ལ་རྗེ་བླ་མ་རིན་པོ་ཆེ་
དང་དབོན་ཀུན་དགའ་དཔལ་སོགས་དཔོན་སློབ་རྣམས་ཞབས་བཏེགས་ཏེ།
དགོན་དེའི་ཉེ་འདབས་སུ་སླེབས་སྐབས་སུ། གདུགས་རྒྱལ་མཚན་སོགས་
མཆོད་རྫས་སྣ་ཚོགས་པ་ཐོགས་ཤིང་འབུད་དཀྲོལ་གྱི་རོལ་མོ་སྣ་ཚོགས་པས་
བརྗིད་པའི་ངུར་སྨྲིག་འཆང་བའི་དགེ་འདུན་པ་དུ་མས་སེར་སྦྲེང་གིས་བསུ་
བཀོད་རྒྱ་ཆེན་པོ་དང་བཅས་ངེས་དོན་ཆོས་འཁོར་གླིང་དུ་གཞི་ཕབ། དེར་
ཉིན་གསུམ་ཙམ་ལ་སྐུ་ངལ་བསོས་ཏེ་སྤྲོ་བསངས་བྱས། །
ཚེས་ལྔ་ནས་རྗེ་བླ་མ་ཉིད་ཀྱི་ལྗགས་བཀོད་ལྟར་ཆོས་རྗེ་ཀུན་མཁྱེན་དོལ་
པོ་སངས་ རྒྱས་ཀྱི་འདས་མཆོད་ ལ་ འཚོགས་ ཤིང་། དྲུག་ པའི་མཚན་མོར་
འཚོགས་དབུས་སུ་ཕེབས་པ་མ་ཟད། གྲྭ་ཚང་དང་སྒྲུབ་གྲྭ་བ་སོགས་ཀྱིས་གླིང་
མེའི་བཀོད་པ་ཡིད་དུ་འོང་བའི་མཆོད་སྤྲིན་བསྟར་བ་ལ་གཟིགས་རྟོག་མཛད་
ཅིང་དགྱེས་པའི་གསུང་གིས་དབུགས་དབྱུང་མཛད། ཕྱི་ཉིན་ནས་ཆོས་ཀྱི་ཁྲི་
ལ་ཞབས་སོར་ཉེ་བར་བཀོད་དེ། ཉིན་དུ་མའི་རིང་ལ། མཁས་བཙུན་བཟང་
པོས་ཐུགས་རྒྱུད་ཕྱུག་པའི་མཁན་ཤེས་རབ་གསལ་བྱེད་དང་། བསླབ་གསུམ་
ནོར་གྱིས་ཕྱུག་པའི་མཁན་པོ་དུ་མ་དང་། ཐོས་བསམ་བསྒོམ་གསུམ་གྱི་སྒང་
ངེས་པར་མཐོ་བའི་བླ་མ་དང་། དམ་པའི་སྐྱེ་བརྒྱུད་ཀྱི་ཕྲེང་བས་མཛེས་པའི་
སྤྲུལ་སྐུ་དང་། རིམ་གཉིས་ཀྱི་ལམ་ལ་རྟག་ཏུ་བརྩོན་པའི་རྣལ་འབྱོར་གྱི་དབང་
ཕྱུག་སོགས་ཀྱི་གཙོས་འདུས་སྡེ་སྤྱི་ལ། སྦྱོངས་རྒྱུད་བཅུ་གཉིས་ཀྱི་དབང་དང་།
ཐམས་ཅད་རིག་པའི་དབང་། གཙོ་འདུས། ཚེ་དབང་ལྷ་གཅིག་བུམ་གཅིག་
གི་དབང་སོགས་འདོད་ཆོས་མང་དུ་སྩལ། །
དེ་དག་གི་རིང་། གྲྭ་འགའ་ལ་ལོངས་སྐབས་དང་བསྟུན་ནས་བླ་མ་རིན་
- 191 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པོ་ཆེའི་ཐུགས་བཞེད་ལྟར། ཨ་ཁུ་ཤེས་རབ་ཆོས་འཕེལ་གྱིས། ཐམས་ཅད་
རིག་པའི་ཕྱག་ལེན་དང་ཕྱག་རྒྱ་སོགས་རྗེ་སྒྲོལ་མགོན་ཞབས་ཀྱི་ཐོ་ཆུང་དང་
བསྟུན་ཏེ། བསེ་དགོན་ གྱི་ཕྱག་ལེན་ཇི་ལྟ་བ་བཞིན་དུ་སློབ་ཏུ་ བཅུག་ སྟེ་
འཚོགས་འདོན་དུ་བཙུགས། ནངས་དགུང་དུ། དེ་གའི་དཔེ་ཁྲིད། སྐྱོར་
སྦྱངས། ཉམས་ལེན་སོགས་ལ་གཟིགས་རྟོག་མཛད་དེ། དཔེ་ཟླ་དང་བྲལ་
བའི་ཐུགས་དགྱེས་ཚོར་ཆེན་པོའི་སྒོས་གཟེངས་བསྟོད་དང་སྐབས་བབ་ཀྱི་
གསུང་འཕྲོས་དལ་འགྲོའི་རྒྱུན་བཞིན་གནང་། དེར་གཞུང་ནས་སྐུ་གསུང་
ཐུགས་རྟེན་དང་། རྟ་བཟང་པོ། ཕྲུག བཞུགས་གདན། དམངས་སྒོར་
སོགས་ཀྱིས་མཚོན་པའི་དངོས་འབུལ་གྱ་ནོམ་པ་བསྟར་བ། དེ་དག་ལས་རྟེན་
འབྲེལ་དུ་བཞུགས་གདན་དང་ཁ་བཏགས་ཞིག་མ་གཏོགས་ཕྱིར་སློག་སྟེ་འདུ་
ཁང་ཆེན་མོ་བཞིངས་པའི་ཐེབས་སུ་ཕུལ། ཉིན་རེ་བཞིན་ཕྱོགས་སོ་སོ་ནས་
མཇལ་བ་མང་དུ་འདུས་པ་ལ་ཕྱག་དབང་སོགས་ཀྱིས་རེ་བ་བསྐང་ཞིང་། རང་
རང་གི་འབྱོར་བ་དང་བསྟུན་པའི་འབུལ་ནོད་གཟབ་རྒྱས་ ཕངས་མེད་ཞུས།
རྗེ་བླ་མ་རིན་པོ་ཆེའི་ཐུགས་ཀྱི་དགོངས་པ་གཞན་ཕན་ཁོ་ནར་གཞོལ་བ་མ་
གཏོགས། ཉིན་རེ་ལ་ཡང་དངོས་འབུལ་ཇི་ཙམ་བྱུང་བ་སོགས་སྲིད་འབྱོར་དེ་
ཙམ་རྒྱས་པ་ལ་ཡང་མཆིལ་མའི་ཐལ་བ་བཞིན་དུ་སྲེད་པའི་འདུན་པ་སྐད་ཅིག་
ཙམ་ཡང་མི་སྐྱེ་བ་ནི་སྐུ་གམ་དུ་བཅར་བའི་ཞབས་འབྲང་བ་རྣམས་ཀྱིས་ཤེས་
གསལ་ལྟར་ཡིན་ཕྱིར་འཕགས་ཆེན་དམ་པའི་ཁྱད་ཆོས་བླ་ན་མེད་པར་སྣང་སྟེ།
ཇི་སྐད་དུ། འོད་སྟོང་ལན་བརྒྱར་སྤྲོ་བའི་ཉིན་བྱེད་དེ། ། འདབ་བརྒྱའི་
དཔལ་ལ་སྲེད་པ་མིན་མོད་ཀྱང་། ། མཐུན་པའི་རླུང་གི་ཤིང་རྟས་དྲངས་པ་
ན། ། མི་སྡོད་གླིང་བཞི་མྱུལ་བར་སུ་ཞིག་གཤུང་། ། ཞེས་པའི་ངང་ཚུལ་ལས་
- 192 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
མ་འདས་པའི་ཕྱིར་རོ། །
དེ་ནས་ཚེས་ཉེར་བཞི་ལ་དཔོན་སློབ་དང་བཅས་པ་ཞབས་བཏེག་སྟེ།
མཁས་གྲུབ་ཀྱི་སྐྱེས་བུ་དུ་མ་ད་ལྟའི་བར་དུ་ཟམ་མ་ཆད་པར་བྱོན་པ་ཕྱོགས་
ཐམས་ཅད་ལས་རྣམ་པར་རྒྱལ་བའི་ཆོས་སྡེ་ཆེན་པོ་དཔལ་ཐུབ་བསྟན་ཕྱོགས་
ལས་རྣམ་རྒྱལ་གླིང་དུ་དགྱེས་ཞལ་ཟླ་བ་རྒྱས་པའི་དཀྱིལ་འཁོར་འཛུམ་འོད་འཕྲོ་
བ་དང་བཅས་ཕེབས་ཏེ། ཐོག་མར་གཟིམ་ཆུང་གསང་སྔགས་ཆོས་ཀྱི་ལྡིང་
ཁང་དུ་གཞི་ཕབ། །
ཟླ་བཅུ་གཅིག་པའི་ནང་སྒྲུབ་ཁང་བསམ་གཏན་གླིང་དུ། བླ་གྲྭ་བརྒྱ་
དང་བཅུ་དགུ་ལོ་ལྟར་གྱི་ཕུར་བའི་སྒྲུབ་ཆེན་ཆེན་མོར་འཚོགས། འདི་ལོར་
ཕུར་སྒྲུབ་སྐབས། ཕུར་བའི་དཔའ་གཏོར་སོགས་ལས་བདུད་རྩི་ཆུ་མིག་བརྡོལ་
བ་བཞིན་བབས་པས་ཏིང་ཕོར་ཆེ་བ་ལྔ་དྲུག་ཙམ་བྱུང་། ཁོང་ཡང་ཐུགས་ཤིན་
ཏུ་རྒྱས་ཏེ་ཞལ་ནས། འགྲུབ་རྟགས་ཟེར་བ་དེ་མིན་གང་ན་ཡོད། བདུད་རྩི་
དེ་རིལ་བུ་ཕབ་ནས་སེམས་ཅན་མང་བོའི་ཁར་སོང་ན་གནས་སྐབས་དང་མཐར་
ཐུག་ཀུན་ཏུ་བཟང་གསུངས་ཏེ་ཐུགས་གཙིགས་ཆེ་བར་མཛད། ཟླ་བཅུ་གཉིས་
པའི་གནམ་སྟོང་ལ་བསྟན་འགྲོ་སྤྱིའི་རིམ་གྲོར་དམིགས་ནས་རྟ་མགྲིན་ཚད་ལྡན་
ཞིག་གསུངས། །
དགུང་གྲངས་རེ་བཞི་བཞེས་པ་རབ་གནས་ས་འབྲུག་( ༡༩༨༨)ལོ་
གསར་གྱི་དགའ་སྟོན་སྤྲོས།
དེ་རྗེས་གདན་སའི་དགོན་ གྲོང་གི་ཆེ་དགུ་རྣམས་ཀྱིས་ གསོལ་བ་རྩེ་
གཅིག་ཏུ་བཏབ་པའི་རེ་སྨོན་བཞིན། དུས་ཕུན་སུམ་ཚོགས་པ་བྱང་ཤམྦྷ་ལའི་
ཆོས་རྒྱལ་མ་འགག་པ་ཆོས་ཀྱི་ཁྲི་ལ་ཞབས་སེན་ཉེ་བར་བཀོད་ནས་བགྲང་བྱ་རེ་
- 193 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གཅིག་འདས་པ་རབ་བྱུང་བཅུ་བདུན་པའི་ནང་ཚན་ས་ཕོ་འབྲུག་གི་ལོའི་ཧོར་
ཟླ་དང་པོ་མཆུ་ཟླ་བའི་ཚེས་ཉེར་གཅིག་ཉིན། རེས་གཟའ་ལྷག་པ། སྐར་མ་
ས་རི། ཉིན་གུང་རྟའི་དུས་སུ། གནས་ཕུན་སུམ་ཚོགས་པ་དཔལ་འཁོར་ལོ་
སྡོམ་པའི་གནས་མཆོག འཇམ་མགོན་བླ་མ་ཏཱ་ར་ནཱ་ཐ་སླར་ཡང་སྙིགས་དུས་
ཀྱི་དཔལ་དུ་བྱོན་པ་དཔལ་རྣམ་སྣང་རྡོ་རྗེའི་འཕྲིན་ལས་ཀྱི་གདུགས་དཀར་ཡུག་
གཅིག་ཏུ་ཁྱབ་པའི་གནས་མཆོག་དཔལ་ཐུབ་བསྟན་ཕྱོགས་ལས་རྣམ་པར་རྒྱལ་
བའི་གླིང་དུ། སྟོན་པ་ཕུན་སུམ་ཚོགས་པ་མདོ་སྔགས་རྒྱུད་སྡེ་རྒྱ་མཚོའི་མཛོད་
འཛིན། རིགས་དང་དཀྱིལ་འཁོར་རྒྱ་མཚོའི་བདག་ཉིད། རྣམ་ཀུན་མཆོག་
ལྡན་གྱི་སྟོང་གཟུགས་ཕྱག་རྒྱ་ཆེན་མོའི་རང་སྣང་གི་ཞིང་ཁམས་ལ་ལོངས་སུ་
སྤྱོད་པའི་རྡོ་རྗེ་སློབ་དཔོན་ཆེན་པོ་སྐྱབས་རྗེ་བླ་མ་༧ཀུན་དགའ་ཐུགས་རྗེ་
དཔལ་བཟང་པོ་གང་ཉིད་དཔལ་དང་པོའི་སངས་རྒྱས་དུས་ཀྱི་འཁོར་ལོའི་སྐུར་
བཞེངས་ཏེ། འཁོར་ཕུན་སུམ་ཚོགས་པ་བསེ་མཆོག་སྤྲུལ་ཀུན་བཟང་གཞན་
ཕན་དང་། སྲས་ཀྱི་ཐུ་བོ་རྗེ་ཀུན་དགའ་ཡོན་ཏན་ལྷུན་འགྲུབ་སོགས་གནམ་
གྱིས་ས་བཀབ་པ་ལྟ་བུའི་སྐྱེས་ཆེན་དུ་མའི་གཙོས། རྩ་བའི་གདན་སའི་བླ་གྲྭ་སྤྱི་
དང་། འབྲོག་དགེ། རྩི་ནང་། ཨ་དཔའ། ཐལ་མོ་དགོན། འཛམ་ཐང་
སོགས་ནས་སླེབས་པའི་གྲྭ་སྟོང་ཕྲག་གཅིག་ལྷག་དང་། སྐྱེ་ཕོ་མོ་དྲག་ཞན་ཁྲི་
ཕྲག་ཏུ་བརྒལ་བ་ལ། འཇམ་མགོན་ཀོང་སྤྲུལ་ཡོན་ཏན་རྒྱ་མཚོའི་ཡིག་ཆ་ཡེ་
ཤེས་རྒྱ་མཚོའི་བཅུད་འདྲེན་གྱི་སྟེང་ནས་སྦྱོར་དངོས་རྗེས་གསུམ་གྱི་ཕྱག་ལེན་
ངོས་གཙང་ཞིང་། ཆོ་ག་ལྷག་ཆད་ནོར་གསུམ་དང་བྲལ་བ། ལམ་ཐུན་མོང་
དང་རྒྱུད་སྡེ་སྤྱིའི་བཤད་པ་མདོར་དྲིལ་བ། དུས་འཁོར་རང་རྐང་གི་གཞི་ལམ་
འབྲས་བུའི་ཁྱད་པར་ཞིབ་པར་སྟོན་ཅིང་། དུས་བཞི་ཕྱི་མའི་རྫོགས་ལྡན་ཤར་
- 194 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
ཚེ་དེར་སྐྱེ་བའི་སྨོན་ལམ་འདེབས་ཚུལ་སོགས་ཀྱི་གསུང་བཤད་ཀྱིས་བརྒྱན་ཏེ།
དཔལ་དུས་ཀྱི་འཁོར་ལོའི་དབང་ཆེན་སློབ་མ་རྗེས་འཛིན་དང་སྟ་གོན་སྔོན་དུ་
བཏང་སྟེ། བྱིས་པ་ལྟར་འཇུག་པའི་དབང་བདུན། གོང་མ་གོང་ཆེན་དང་།
བདག་པོ་དང་བདག་པོ་ཆེན་པོའི་དབང་དང་བཅས་རྫོགས་པར་བསྐུར། །
དེ་དག་གི་སྐབས་མཁའ་དབྱིངས་དྭངས་ཤིང་འཇའ་སྤྲིན་འོད་ལྔའི་རིས་
ཀྱིས་བཀྲ་བ། སྐབས་རེར་བྱ་དཀར་བོ་ཞིག་གིས་ལྡིང་འཁོར་མང་བོ་བྱས་ཏེ་
འདུ་ཁང་གི་སྟེང་ཙམ་ནས་ཇེ་མཐོ་ཇེ་མཐོར་སོང་ནས་མཐར་མི་ངོམ་པར་གྱུར་
སོང་བ་ཀུན་གྱི་མཐུན་སྣང་དུ་གྲུབ། གཏང་རག་ཏུ་དབང་ཡོན་ཡང་མི་དམན་
པར་ཕུལ་བ་སླར་གྲྭ་ཚང་ལ་མང་ཇ་མང་འགྱེད་གྱི་ཐེབས་སུ་ཕུལ། དེ་ནི་སྐུ་ཚེ་
འདིར་ཐུན་མོང་སྣང་ངོར་སྐལ་ལྡན་གདུལ་བྱའི་ཚོགས་པ་མང་བོ་ལ་དུས་ཀྱི་
འཁོར་ལོའི་དབང་ཆེན་བསྐུར་བའི་ཐ་མར་ལྟ་བུར་གྱུར།
ཆོ་འཕྲུལ་ཟླ་བའི་མཇུག་ཏུ། ནི་གུའི་ཉམས་ལེན་གྱི་རྒྱུན་རེ་ཚུགས་ན་
ལེགས་པར་དགོངས་ཏེ། གྲྭ་བ་བཞི་ལ་རྗེ་སྒྲོལ་མགོན་ཞབས་ཀྱི་ཁྲིད་ཡིག་ཐང་
བརྡལ་མའི་སྟེང་ནས་ ཁྲིད་ལུང་ སྦྲགས་མ་དང་། ནི་ གུའི་སྔོན་འགྲོ་དང་།
དཔལ་ལྡན་ཕྱག་དྲུག་པའི་བཀླག་ལུང་། གཞན་ཡང་། དེ་དག་དང་། སྒྲུབ་
གྲྭ་ཡོངས་ལ་གཟའ་དབང་སོགས་བསྐུར་ཞིང་། དེ་སྐབས་བསྟན་འགྲོ་ལ་ཕན་
པའི་བསླབ་བྱ་ཡིད་འཕྲོག་པ་མང་དུ་གནང་བའི་གསུང་གི་ལྷོངས་སུ། རཱ་ཧུ་ལ་
འདི་བཀའ་ཤིན་ཏུ་གཉན་པོར་འདུག་པས། ཁྱེད་རྣམས་ཀྱིས་གཟའ་གསོལ་རེ་
རྒྱུན་ལྡན་དུ་གསུང་ན་ལེགས་ཞེས་བཀའ་དྲིན་དུ་སྩལ། དེ་དག་གིས་ཀྱང་བླ་
མའི་བཀའ་ལྟར་སྒྲུབ་ཁང་བསམ་གཏན་གླིང་དུ་ནི་གུའི་མཚམས་ལ་ལེགས་
བཞུགས་མཛད་དོ། །
- 195 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཟླ་གཉིས་པའི་ཚེས་གཉིས་ནས་རྩ་བའི་གདན་སའི་འདུ་ཁང་ཆེན་མོ་
ནས་གཞི་བྱེས་ཀྱི་བླ་གྲྭ་ཤིན་ཏུ་མང་བོ་ལ། དཔལ་ཆེན་རྡོ་རྗེ་གཞོན་ནུའི་སྟོད་
ལས་མཆོག་སྒྲུབ་དང༌སྨད་ལས་ དྲག་པོ་སྒྲོལ་དབང་གཉིས་ཀྱི་དབང་དང་།
ལུང་ཕྲན་དུ་མ་སྩལ། ཁྱད་པར་སྨད་ལས་དྲག་པོ་སྒྲོལ་དབང་སྐབས་སྔགས་
ཆས་མནབས་ཏེ། དཔལ་ཆེན་རྡོ་རྗེ་གཞོན་ནུའི་སྐུར་བཞེངས་ནས་བྱང་ཆུབ་
སྒྲུབ་པ་ལ་བར་ཆད་བྱེད་པའི་བགེགས་རིགས་ཐམས་ཅད་དབྱིངས་སུ་བསྐྲད།
དེ་འདྲ་ནི་གདུལ་བྱ་ཐུན་མོང་མ་ཡིན་པའི་སྣང་ངོར་ལས་ཐུན་མོང་ངོར་སྐུའི་
བརྗིད་ཉམས་སྔར་ལས་རྒྱས་པར་སྣང་། ཚེས་ཉེར་གཅིག་ལ་ཕུར་བའི་སྦྱིན་
བསྲེག་མཛད། ཁོང་གི་ཐུགས་དགོངས་བཞིན་འཛམ་ཐང་ཐོགས་མེད་ཀྱིས་རྗེ་
ཏཱ་ར་ན་ཐའི་གསུང་འབུམ་པར་བསྐྲུན་ཞུས་ཟིན་པར་ཐུགས་དགྱེས་ཤིང་ཕྱོགས་
སོ་སོར་བཀྲམ། །
དེ་ནས་གདན་སར་སྔོན་མ་ཎི་བླ་མ་པདྨ་སིདྷི་ཞེས་པའི་གྲུབ་བའི་དབང་
ཕྱུག་དེ་ལ་རྒྱལ་ཀུན་སྙིང་རྗེའི་གཏེར་ཆེན་འཕགས་མཆོག་སྤྱན་རས་གཟིགས་
ཀྱིས་ཞལ་ལན་གསུམ་གཟིགས་མྱོང་བའི་གནས་ཁྱད་པར་ཅན་དེར། འཕགས་
པ་ཐུགས་རྗེ་ཆེན་པོའི་ལྷ་ཁང་ཞིག་བཞེངས་འདུན་གྱི་ཐུགས་བཞེད་འགོག་མེད་
དུ་ཤར་བའི་རྐྱེན་གྱིས། རྗེ་བླ་མ་རིན་པོ་ཆེའི་གསུང་གིས་བསྐུལ་ཏེ། མཐའ་
བ་ཕྱུགས་ར་གོང་འགབ་དང་། མཛོད་རུ་མ་སོགས་ཀྱིས་དངོས་འབྱོར་སྤྱམ་
མཐོ་བར་བཏེགས་པས་དེ་འདྲའི་ལྷ་ཁང་བཞེང་བའི་གཞི་བཏིངས། །
གསུམ་པའི་ཚེས་ལྔ་ནས་ཁོང་གི་ཐུགས་བཀོད་ལྟར། དབུ་བཞུགས་
ཤར་ཁ་སྤྲུལ་སྐུ་དང་དབུ་སྐྱོར་ཨ་ཁུ་ཤེར་ཆོས་སོགས་ཀྱི་གཙོས་སྒྲུབ་གྲྭ་གོང་འོག་
རྣམས་ཉིན་གསུམ་གྱི་རིང་ལ་འཚོགས་ཏེ། རྟ་མགྲིན་དབལ་ཆུ་བསྟན་འགྲོའི་
- 196 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
སྤྱིའི་བསྲུང་རིམ་དུ་བསྒྲུབས། ཚེས་བཅུ་གཉིས་ནས་ཐུན་མོང་མ་ཡིན་པའི་
སྔོན་འགྲོའི་བཤད་ཁྲིད་ཟབ་རྒྱས་སུ་གནང་བ་དང་མཉམ་དུ། ཆོས་ཚན་
བདུན་པ་ཚང་དབེན་ གསུམ་ལ་བཞག ཉིན་བཅུ་རེ་ནས་ཁོང་ཉིད་ཀྱིས་
གཟིགས་ཞིབ་དང་ཉམས་རྟོགས་ཀྱི་བརྡར་ཤ་བཅད། དེ་མཐུན་ཆོས་ཚན་ལྔ་
བ་དང་དྲུག་པ་གཉིས་ལ་རྗེ་སྒྲོལ་བའི་མགོན་པོའི་འཁྲུལ་འཁོར་རྩ་འགྲེལ་གཞིར་
བཟུང་། ཐུབ་བསྟན་དགེ་ལེགས་རྒྱ་མཚོའི་འཁྲུལ་འཁོར་སྡོམ་འགྲེལ་གྲུབ་བའི་
དགོངས་རྒྱན་གྱིས་ཁ་བསྐང་། མཐོང་བ་བརྒྱུད་པའི་ཕྱག་བཞེས་དྲི་མ་མེད་
པས་ཟུར་བརྒྱན་ཏེ་བཤད་ཁྲིད་ཟབ་མོའི་བདུད་རྩིའི་གྲུ་ཆར་གྱིས་ཡིད་ཀྱི་རེ་
བའི་བུམ་བཟང་ཡོངས་སུ་འགེངས་པར་མཛད། དེ་དག་གིས་ཀྱང་དངོས་
གཞིའི་སྤོག་ཆོག་ཏུ་འཁྱེར་ཤེས་པའི་སྒོ་ནས་ཉམས་ལེན་མཛད། །
འདི་སྐབས་གདན་ས་ནས། ཤར་ཁ་མཆོག་སྤྲུལ་དཀོན་མཆོག་བསྟན་
འཛིན་རྣམ་རྒྱལ་གྱིས་རྗེ་ཏཱ་ར་ནཱ་ཐའི་གསུང་འབུམ་གྱི་བཀླག་ལུང་གནང་བ།
དེར་ལུང་རྒྱུན་གང་བཞུགས་གསན་བཞེས་སུ་ཕེབས། དེ་ནི་ལེགས་བཤད་རིན་
པོ་ཆེའི་གཏེར་ལས། རྒྱ་མཚོ་ཆུ་ཡིས་མི་ངོམས་ཏེ། ། རྒྱལ་བོའི་བང་མཛོད་
ནོར་གྱིས་མིན། འདོད་ཡོན་སྤྱད་པས་མི་ངོམས་ཏེ། ། མཁས་པ་ལེགས་
བཤད་ཀྱིས་མི་ངོམས། ། ཞེས་གསུངས་པ་ལྟར་རོ། །
ཟླ་ལྔ་བའི་ཚེས་ཉེར་གཅིག་ལ་ཨ་རུ་ནས་སྤྲུལ་ཀུན་དགའ་སླེབས་པ་ལ།
སྐུ་དངོས་ཀྱིས་ཕེབས་བསུ་བྱས་པ་དང་གཟིམ་ཤག་ཏུ་གསོལ་སྟོན་བཤམས་ཤིང་
ཕན་ཚུན་ཐུགས་སྣང་མཐུན་པའི་གསུང་འཕྲོས་ཞིབ། ཚེས་ཉེར་བཞིའི་ཉིན།
རྗེ་བླ་མ་རིན་པོ་ཆེ་སྒྲུབ་ཁང་བསམ་གཏན་གླིང་དུ་ཆོས་ཚན་ལྔ་བས་གདན་
དྲངས་པ་ལྟར་ཕེབས་པར། དཀར་སྤྲོ་ཞུས་ཤིང་ཐུགས་དགྱེས་ཚོར་དཔེ་ཟླ་
- 197 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
དང༌ བྲལ་ བའི་ གསུང་ འཕྲོས་ འཕེལ། མཎྜལ་ གྱི་ དོད་ དུ། ཆེད་ བཟོས་
བཞུགས་ཁྲི་རྒྱབ་ཡོལ་ ཅན་སྤྲོས་ལེགས་དང་། གཟིམ་གློག་བུམ་གཟུགས་མ།
དེམ་གཉིས། ན་བཟའ་སོགས་དངོས་འབྱོར་སྤམ་མཐོ་བའི་མཆོད་སྤྲིན་བསྟར།
དྲུག་པའི་མར་ངོ་ལ་དབོན་ཀུན་དགའ་དཔལ་ལ་འབྱུང་བོ་འདུལ་བྱེད་ཀྱི་ཁྲིད་
གནང་། །
ཟླ་བདུན་པའི་ཚེས་གཉིས་ཉིནའཁྲུལ་འཁོར་གོང་འགབ་རྣམས་ཀྱིས་
ཞག་བརྒྱ་རྫོགས། ཚེས་གསུམ་ལ་གླང་ཐང་དུ་བསེ་འབྲོག་གཉིས་ཀྱི་སྒྲུབ་གྲྭ་བ་
རྣམས་ཀྱིས་ཆོས་སྟོན་བྱས་པའི་མཛད་སྒོར་གདན་དྲངས། བཞེས་སྤྲོའི་སྡེར་ཁ་
སོགས་གསོལ་སྟོན་ཞུས། ཚེས་བཞི་ལ་སྒྲུབ་གྲྭ་བ་རྣམས་ཀྱིས་ལྷ་རི་བྲག་བཙན་
ལ་ལྷ་བསང་ཕུལ། ཚེས་བརྒྱད་ལ་ཕྱིར་བསམ་གཏན་གླིང་དུ་ཕེབས་ཏེ་དམ་པ་
གོང་མའི་ཕྱག་བཞེས་བཞིན་ཁྲིད་ལུང་དང་བྱིན་རླབས་ཞུས་ནས་དེ་དག་འཕོ་བ་
དང་ཚེ་སྒྲུབ་སོགས་ལ་བཞུགས། །
ཚེས་བཅུའི་ཉིན། རྡོ་རྗེ་སློབ་དཔོན་བཀའ་དྲིན་མཚུངས་ཟླ་མ་མཆིས་
པ་རྗེ་བླ་མ་རིན་པོ་ཆེའི་ཞབས་ཟུང་འཇིགས་མེད་གདོང་ལྔའི་ཁྲི་ལ་བཀོད་དེ།
རྒྱུ་སྐར་དབུས་ན་ཉ་རྒྱས་ཟླ་བ་བཞིན་དུ་སྐུ་ལྷམ་མེ་ལྷན་ནེ་ལྷང་ངེར་བཞུགས་ཏེ།
གསུང་ཚངས་པའི་དབྱངས་ཀྱིས་བསེ་འབྲོག་ཀྱི་ཆོས་ཚན་ལྔ་བའི་སྒྲུབ་གྲྭ་བ་སུམ་
སུ་རྩ་གྲངས་ལ། དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་
གི་རྗེས་ཁྲིད་གནང་།
དེ་སྐབས་ཀྱི་གསུང་འཕྲོས་ལ། འཁོར་བའི་སྡུག་བསྔལ་ལས་ཐར་མི་
ཐར་རང་ལ་རག་ལས། རང་རང་གི་ཆོས་ཀྱི་བླང་དོར་མི་དགོས་པར་གཞན་
གྱིས་འདྲེན་པ་ཞིག་མེད། རྫོགས་པའི་སངས་རྒྱས་ཀྱིས་ཀྱང་། ངས་ནི་ཁྱོད་ལ་
- 198 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
ཐར་བའི་ལམ་བསྟན་གྱི། ། ཐར་བ་རང་ལ་རག་ལས་མཁྱེན་པར་མཛོད། །
ཅེས་གསུངས་པའི་བླང་དོར་ལ་བརྩོན་དགོས་པ་སོགས་ལུགས་གཉིས་ཀྱི་བསླབ་
བྱ་བསྟན་པའི་རྒྱན་དུ་ཆེ་བ་མང་དུ་གནང་། ཁྱད་པར་སྣ་ཚོགས་རྩོམ་པའི་བྱ་
བ་མི་མང་བར་བརྩོན་འགྲུས་དྲག་ཏུ་བསྐྱེད། བཀྲེས་སྐོམ་དང་ཚ་གྲང་ཁྱད་དུ་
བསད། ལུས་སྲོག་འབེན་དུ་བཙུགས། དཀའ་སྤྱད་སྙིང་རུས་ཆེན་པོ་བྱས་
ནས་ཉམས་ལེན་ལ་མཐའ་གཅིག་ཏུ་བརྩོན་དགོས། འཁྲུལ་ཞེན་ཐམས་ཅད་
སྤོང་བའི་ཐབས་མཆོག་ཏུ་གྱུར་བ་ནི་གནས་ལུགས་ཕྱག་རྒྱ་ཆེན་པོ་སྒོམ་པ་འདི་
ཉིད་ཡིན། རྣམ་རྟོག་གི་བཅོས་བཞག་དང་བྲལ་བའི་གཏད་མེད་ཀྱི་རིག་པ་
གསལ་སྟོང་འཛིན་མེད་དུ་ཅི་དགར་སྡོད་པའི་གནས་ཆ་འདི་སྒོམ་གྱི་རྩ་བ་ཡིན།
དེ་ལྟ་བུར་བཟུང་སྟེ་དུས་དང་རྣམ་པ་ཀུན་ཏུ་ཉམས་ལེན་ལ་བརྩོན་དགོས་ཏེ།
འཇམ་མགོན་བླ་མ་ཏཱ་ར་ནཱ་ཐའི་ཞལ་སྔ་ནས། ཨེ་མ་འདི་འདྲའི་ཉམས་ལེན་
ཤེས་གྱུར་ན། ། ད་ནི་སྡོད་དམ་ལངས་སམ་འགྲོ་ཡང་རུང་། ། ཟ་འཆག་ཉལ་
སོགས་སྤྱོད་ལམ་ཅི་བྱེད་ཀྱང་། ། ཐམས་ཅད་དགེ་སྦྱོར་རྒྱལ་བའི་ངང་ཉིད་
ཡིན། ། ཞེས་སོགས་ཀྱི་ལུང་དྲངས་ཏེ་སྒྲུབ་པ་ལ་བརྩོན་པ་གལ་ཆེ་བའི་བསླབ་
བྱ་ཡིད་འཕྲོག་པ་མང་དུ་གནང་། ད་དུང་ཞལ་ནས། སྔོན་རྗེ་བླ་མ་རིན་པོ་ཆེ་
གུ་ཧྱའི་ཞབས་ཀྱིས། ཁོ་བོ་ཅག་ལ་ཡན་ལག་དྲུག་པའི་རྗེས་ཁྲིད་གནང་སྐབས།
མ་འོངས་པར་ཁྱེད་ཅག་གི་གྲལ་ན་སྒྲུབ་བརྒྱུད་བསྟན་པའི་ཁུར་ཆེན་བཞེས་ཏེ།
དཔལ་རྫོགས་རིམ་སྦྱོར་བ་ཡན་ལག་དྲུག་གི་དགོངས་དོན་ཚུལ་བཞིན་དུ་གཞན་
ལ་འཆད་སྤེལ་བྱེད་ནི་ཡོད་ཚུལ་གསུངས་ཤིང་། སྐབས་དེར། བདག་ལྟ་བུས་
འདི་འདྲའི་ཁུར་ཆེན་ལེན་དགོས་པ་སེམས་ལའང་མ་ཤར་ཡང། ཕྱིས་སུ་དེ་
ལུགས་ལྟར་གྱི་བླ་མའི་ལུང་བསྟན་དུ་གྱུར། དེ་བཞིན་དུ། ཁྱེད་རྣམས་ཀྱི་ནང་
- 199 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ནས་ཀྱང་བསྟན་པའི་ཁུར་ཆེན་བཞེས་ཏེ། སྒྲུབ་བརྒྱུད་བསྟན་པའི་དར་ཆེན་
མཁའ་ལ་སྒྲེང་བ་ལ་སྙིང་སྟོབས་ཀྱི་གོ་ཆ་བགོ་དགོས་པ་སོགས་བསླབ་བྱ་རུས་པ་
ཅན་མང་དུ་གནང་བ་འདི་ཙམ་ཡང་སློབ་འབངས་ཡོངས་ཀྱིས་བརྗེད་པར་
དཀའ་བའི་བཀའ་དྲིན་གྱི་ཁུར་ཞིག་ཏུ་སྣང་། །
ཟླ་བདུན་པའི་ཚེས་བཅུ་གཅིག་ཉིན་སྐྱེས་ཐོབ་ཀྱི་མཁྱེན་རབ་ཆེ་བས་
རིག་པའི་གནས་མང་བོ་ཐུགས་སུ་ཆུད་པ། སྦྱངས་པའི་ཐབས་རྩལ་ཆེ་བས་
ཤེས་བྱ་ལ་ཡེ་ཤེས་ཀྱི་འཇུག་པ་འབྱམས་ཀླས་པ། མཁས་པར་གྲགས་པའི་བ་
དན་ས་གསུམ་དུ་གཡོ་བ། འཕྲིན་ལས་ཀྱི་གྲིབ་བསིལ་མཐའ་དབུས་ཀུན་ལ་
ཁྱབ་པ། འཇམ་མགོན་བླ་མ་ སྒྲོལ་བའི་མགོན་པོའི་རིང་ལུགས་འཛིན་པ་
ཐམས་ཅད་ཀྱི་དབུས་ན་གསེར་གྱི་ལྷུན་པོ་ལྟར་མངོན་པར་བརྗིད་པའི་མཁས་
གྲུབ་ཀྱི་དབང་ཕྱུག་བཤེས་བཉེན་འཇམ་དབྱངས་ངག་དབང་བློ་བཟང་འཕྲིན་
ལས་གང་ཉིད་སེར་སྦྲེང་མཆོད་བཀུར་གྱ་ནོམ་པས་བསུས་ཏེ། དཔལ་ཐུབ་
བསྟན་ཕྱོགས་ལས་རྣམ་རྒྱལ་གླིང་དུ་ཞབས་སོར་ཉེ་བར་འཁོད་ནས་དྲག་ཞན་
ཐམས་ཅད་ལ་མཇལ་འཕྲད་དང་དགྱེས་པའི་གསུང་འཕྲོས་དམར། ཚེས་བཅུ་
གསུམ་ནས་ཞག་ཉེར་དགུའི་རིང་ལ། དངོས་སྟོབས་རིགས་པའི་དབང་ཕྱུག་
བཤེས་གཉེན་ཆེན་པོ་སུ་དྷཱའི་ཞལ་སྔ་ནས་ཀྱིས། རྗེ་ཇོ་ནང་བའི་རིང་ལུགས་
གཞན་སྟོང་དབུ་མ་ཆེན་པོའི་ལྟ་གྲུབ་ལུང་རིགས་ཚད་མའི་སྐྱ་བར་དྲངས་ཏེ།
དབུ་མ་མཐར་འཛིན་གདུང་འཕྲོག་གི་རྒྱས་ཁྲིད་ཟབ་མོ་སྔོན་མེད་ལེགས་བཤད་
ཀྱི་ཚུལ་དུ། སྐྱབས་རྗེ་བླ་མ་རིན་པོ་ཆེ་དང་། མཆོག་སྤྲུལ་མཁར་སྤྲུལ་བའི་སྐུ་
སོགས་དགོན་གོང་འོག་གི་བླ་སྤྲུལ་ཆེ་དགུ་རྣམས་ཀྱིས་མཚོན་གཞིས་བྱེས་ཀྱི་གྲྭ་
བརྒྱ་ཕྲག་ལྔ་ཙམ་ལ་དོན་ལ་སྒྲོ་འདོགས་ཆོད་ངེས་ཀྱི་བཤད་པ་རྒྱ་ཆེར་གནང་།
- 200 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
གསུང་རབ་དགོངས་འགྲེལ་གྱི་བསྟན་བཅོས་མན་ངག་མཐའ་དག་ལམ་གྱི་རིམ་
པ་གཅིག་ཏུ་དྲིལ་བའི་བཤད་ཁྲིད་ཀྱི་གཞུང་ཤིང་ལྟ་བུར་བྱས་པའི་སྟེང་ནས་
གསུང་རབ་མཐའ་དག་གུང་བསྒྲིགས་པའི་སྒོ་ནས། གཞན་སྟོང་དབུ་མའི་ལྟ་
གྲུབ་ཀྱི་འཇིག་མེད་སེང་གེ་དཀར་མོའི་ངར་སྐད་ཕྱོགས་ཐམས་ཅད་དུ་བསྒྲགས་
པ་ནི་རྗེ་རྒྱལ་བ་གཉིས་པ་དོལ་པོ་བའི་རིང་ལུགས་མདོ་སྔགས་ཟུང་དུ་འཇུག་པ་
འདི་ཉིད་ཕྱོགས་བརྒྱར་སྤེལ་པའི་ཐུགས་བསྐྱེད་ཡང་ཡང་གོམས་པའི་འབྲས་བུ་
འགོག་མེད་དུ་ཤར་བ་ལགས་སོ། ། །
ཚེས་ཉེར་བཞི་ལ། རྗེ་བླ་མ་རིན་པོ་ཆེས། བཤེས་གཉེན་འཇམ་པའི་
དབྱངས་གཟིམ་ཆུང་གསང་སྔགས་ཆོས་ཀྱི་ལྡིང་ཁང་དུ་གདན་དྲངས་ནས།
ཞལ་འཛོམས་པར་དཀར་སྤྲོའི་གསོལ་ སྟོན་གཟབ་རྒྱས་སུ་བསྟར་བར་རྣམ་
གཉིས་ཀྱིས་བདག་གིར་བཞེས། བྱམས་འཇམ་དབྱངས་ལྟ་བུའི་བླ་མ་རྣམ་
གཉིས་ཐུགས་ཡིད་གཅིག་འདྲེས་ཀྱི་གསུང་འཕྲོས་ཞིབ་ཅིང་། བསྐྱེད་རྫོགས་སྤྱི་
དང་། ཁྱད་པར་འབྱུང་བོ་འདུལ་བྱེད་ཀྱི་ཆོས་སྐོར་ལས་འཕྲོས་ཏེ་དཀའ་
གནད་ཀྱི་དོགས་སེལ་མང་དུ་བགྱིས་ཤིང་ཆོས་ཀྱི་འབེལ་གཏམ་གྱིས་དུས་འདའ་
བར་མཛད། ཁོང་རྣམ་གཉིས་ཀྱི་གསུང་གི་ཚིག་ཉམས་རེ་རེ་ལའང་། བསྐྱེད་
རྫོགས་ཀྱི་ལུས་ཡོངས་སུ་རྫོགས་པའི་དོན་གྱི་ཁོག་ལེགས་པར་བསྒྲིགས་ནས་
འགངས་ཆུན་པའི་གོ་བ་བོགས་ཆེད་དུ་སྟེར་ནུས་བ་ཞིག་འདུག་པས། སྐུ་
འཁོར་རྣམས་ལ་དད་སྤྲོ་མནན་ན་མི་ནོན་པ་ལྟ་བུ་བྱུང་། དེ་ནས། བཤེས་
གཉེན་འཇམ་པའི་དབྱངས་ཀྱིས། རྗེ་བླ་མ་རིན་པོ་ཆེ་ལ་ཉིད་ཀྱིས་མཛད་པའི་
གཞན་སྟོང་དང་། འབྱུང་འདུལ་གྱི་ཁྲིད། རྟ་ཕྱག་ཁྱུང་གསུམ་གྱི་རྗེས་གནང་
བཅས་ལེགས་བཤད་ཆོས་ཀྱི་རྒྱུན་མཐའ་ཡས་དང་། རྗེ་བླ་མ་རིན་པོ་ཆེས།
- 201 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བཤེས་གཉེན་འཇམ་པའི་དབྱངས་ལ་དགྲ་བགེགས་ཀུན་འཇོམས་སོགས་ཀྱི་
བཤད་ལུང་ཟབ་མོའི་ཁྲིད་གནང་། དེ་དག་ནི་ལེགས་བཤད་གཏེར་སྨྲ་རྣམས་
ཀྱིས། མཁས་པ་མཁས་པའི་ངག་བཞིན་ཉན། ། དེ་ལས་ཡོན་ཏན་འོས་པ་
ཐོབ། ། ཅེས་དང་། མཁས་པས་གོང་མ་ཐོད་བཞིན་བཀུར། ། ཞེས་སོགས་
ཀྱི་ངང་ཚུལ་ལྟར་གྱུར། ཕྱིས་སུ་བླ་མ་བློ་བཟང་འཕྲིན་ལས་ཀྱི་ཞལ་ནས། ང་
ཚོའི་བླ་མ་རིན་པོ་ཆེ་ཐུགས་རྗེ་དཔལ་ཚང་ནི་སྔོན་གྱི་འཛམ་ཐང་གི་ལྷ་བཟོ་བླ་མ་
ཆོས་འཛིན་དང་གཙང་བ་ཆོས་འཕགས་ཚང་ལྟ་བུ་རེད་ཅེས་སྐུ་ཡོན་ལ་བསྔགས་
བརྗོད་མཛད་དོ། །
ཨེ་མ་ཐུབ་བསྟན་ཉི་མ་གཞོན་ནུ་དེ། ། ཐུགས་བསྐྱེད་སྐྱ་རེངས་དགའ་
མས་མགྲོན་དུ་བསུས། ། རྫོགས་ལྡན་སྦྲང་རྩིའི་རྒྱལ་མཚན་ལེགས་བཞད་
པས། ། སྐལ་བཟང་རྐང་དྲུག་དགའ་བའི་མགྲིན་རྔ་ལྡིར། ། དུས་ཀྱི་མཐའ་
ལས་ཡང་མཐར་གྱུར་བའི་ཚེ། ། དཔལ་མཆོག་དང་པོའི་རྒྱུད་ཀྱི་དགོངས་པ་
བཞིན། ། རྒྱ་ཆེན་གསུང་རབ་མཚོ་ལྟར་འཁྱིལ་བ་ལས། ། ལེགས་བཤད་ནོར་
བུ་སྟེར་མཁས་ ཀ་རུ་ཎཱ། ། གསང་ཚིག་ སྟོང་ གི་རླབས་འཕྲེང་ མཁའ་ ལ་
འཕྱོ། ། རྙེད་དཀའི་ཟབ་དོན་ནོར་བུའི་གཏེར་དུ་གྱུར། ། ཕུལ་བྱུང་རྒྱུད་སྡེ་
རྒྱ་མཚོར་དབང་བསྒྱུར་བའི། ། བཤེས་གཉེན་གདེངས་ཅན་དབང་བོ་ཁྱོད་
མིན་སུ། ། ཞེས་ཀྱང་སྨྲའོ། །
དེ་ནས་རྗེ་བླ་མ་རིན་པོ་ཆེས་གྲྭ་བཞི་ལ་འཇིགས་བྱེད་འབྲུ་ནོན་གྱི་ཁྲིད་
ཕོག ཟླ་དགུ་བའི་ཚེས་ལྔ་ལ། ཆོས་ཚན་བརྒྱད་པ་ཀུན་དགའ་བཟང་པོ་དང་།
ཡར་ཐང་བློ་བཟང་སོགས་གྲྭ་འགའ་ལ། མཐོང་བ་དོན་ལྡན་དང་སྒོམ་རིམ་རྩ་
འགྲེལ་དུ་བྱས་ཏེ་སྦྱོར་བ་ཡན་ལག་དྲུག་གི་སྔོན་འགྲོའི་ཁྲིད་ཕོག དེ་དག་གིས་
- 202 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
གོང་མའི་ཕྱག་བཞེས་བཞིན་སྒྲུབ་པ་ལ་རྩེ་གཅིག་ཏུ་བརྩོན་པར་བྱས། །
སྔར་ནས་སྒྲུབ་བརྒྱུད་བསྟན་པའི་མངའ་བདག་ངག་དབང་ཡོན་ཏན་
བཟང་པོ་དང་། མཐུ་སྟོབས་ནུས་པའི་དབང་ཕྱུག་གཙང་སྤྲུལ་འཇིགས་མེད་
རྡོ་རྗེ་རྣམ་གཉིས་ཀྱིས། རྗེ་བླ་མ་རིན་པོ་ཆེར་དཔལ་འཛམ་ཐང་དུ་ཕེབས་
དགོས་པའི་གསོལ་བ་ཡང་ཡང་བཏབ་པའི་ངོར། བཅུ་བའི་ཚེས་ལྔ་ལ་རྗེ་རྡོ་རྗེ་
འཆང་དང་། སྐུ་དབོན་ཀུན་དགའ་དཔལ། ཨ་ཁུ་ཤེར་ཆོས། བརྟན་མཁས།
ཆོས་སྐུ་སོགས་དཔོན་སློབ་དང་བཅས་པ་ཀུན་མཁྱེན་དོལ་པོ་སངས་རྒྱས་ཀྱི་ལུང་
གིས་བསྔགས་པའི་མདོ་སྨད་ལྷོ་རྒྱུད་ཀྱི་རྡོ་རྗེ་གདན། དཔལ་འཛམ་ཐང་
བསམ་འགྲུབ་ནོར་བུའི་གླིང་དུ་ཞབས་བསྐྱོད། ཉེ་འདབས་སུ་སླེབས་པ་ན།
མཚམས་སྤྲིན་གྱི་ཕྲེང་བ་ཚར་དུ་དངར་བ་ལྟ་བུའི་ངུར་སྨྲིག་འཆང་བའི་དགེ་
འདུན་པ་རྣམས་ཀྱིས་མཆོད་རྫས་སྣ་ཚོགས་ཐོགས་པའི་སེར་སྦྲེང་དང་བསུ་
བཀུར་རྒྱ་ཆེན་པོ་བྱས་ཏེ། ངག་དབང་ཡོན་ཏན་བཟང་པོའི་གཟིམ་ཆུང་དུ་
ཕྱགས་ཕབ། དཀར་དམར་གྱི་གསོལ་སྟོན་གཟབ་རྒྱས་སུ་བསྟར། རྗེ་བླ་མ་
རྣམ་གཉིས་ཐུགས་ཡིད་མཐུན་པའི་གསུང་འཕྲོས་ཞིབ། དེ་དུས་འཛི་སྨད་ཀྱི་
རྒྱལ་བོ་གཡག་ཞོན་ཅན་ཞིག་ཡོད་པ་དེ། སྔོན་གྲུབ་དབང་དམ་པ་ཉག་བླ་
བསོད་རྒྱལ་ཡུལ་འཛམ་ཐང་དུ་ཕེབས་སྐབས་ཡུལ་བྱོལ་ལ་སོང་བར་གྲགས།
དེ་ལྟར་རྗེ་བླ་མ་རིན་པོ་ཆེ་དེར་ཕེབས་པའི་དུས་སུའང་ཁོ་བྲོས་བྱོལ་ལ་སོང་ཞེས་
དེ་གའི་རྟོགས་ལྡན་འགའ་རེས་གསུང་སྐད་ཐོས། ཕྱི་ཉིན་ཚོམས་ཁང་དམར་
ལྡིང་མའི་གཙོས་གཟིམ་ཁང་སོགས་ཀྱི་ཕྱི་ནང་གི་རྟེན་རྣམས་ལ་ཞིབ་མཇལ་
དང་། འཚོགས་ཆེན་ལ་ཞིབ་གཟིགས་དང་ཚོགས་ཞུགས་ཀྱང་གནང་། དེར་
དཔལ་ཀ་ལ་ཙཀྲའི་རྡོ་རྗེ་སློབ་དཔོན་ངག་དབང་དཀོན་མཆོག་མཚན་ཅན་གྱི་སྐུ་
- 203 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གདུང་དུ། གསེར་ཟངས་ལས་གྲུབ་པའི་ཐུབ་སྐུ་ཐོག་ཚད་གཉིས་ཅན་ཞིག་
ལེགས་འགྲུབ་བྱུང་བ་ལ་རབ་གནས་འགྲོ་ཕན་རྒྱས་བྱེད་ཀྱི་སྒོ་ནས་བྱིན་ཕབ།
དེ་རྗེས་འདུ་ཁང་ཆེན་མོ་ནས། ཕྱི་ནང་གི་དེ་ཉིད་ཉི་ཤུ་ཚང་བའི་རྡོ་རྗེ་
འཛིན་པ་ཆེན་པོ་སྐྱབས་རྗེ་བླ་མ་རིན་པོ་ཆེའི་ཞལ་སྔ་ནས་ཀྱིས་ཆོས་ཀྱི་ཁྲི་ལ་
ཞབས་སོར་བཀོད་དེ། སྙིགས་དུས་སུ་བསྟན་པའི་ཁུར་ཆེན་བཞེས་པར་ཐུགས་
བསྐྱེད་ཀྱི་མཐུ་གྲུབ་པ་རྗེ་ངག་དབང་ཡོན་ཏན་བཟང་པོ་དང་། གཙང་བ་
འཕྲིན་ལས་རྣམ་རྒྱལ་སོགས་ཡོན་ཏན་གྱིས་མངོན་པར་མཐོ་བའི་བླ་མ་དང་།
རང་སྣང་སྟོང་བའི་གཟུགས་ཀྱི་ཞིང་ཁམས་ལ་ལོངས་སུ་སྤྱོད་པའི་རྡོ་རྗེ་སློབ་
དཔོན་དང་། དམ་པའི་སྐྱེ་ཕྲེང་གིས་མཛེས་པའི་སྤྲུལ་བའི་སྐུ་དང་། བསླབ་
གསུམ་ནོར་གྱིས་ཕྱུག་པའི་མཁན་པོ་དང་། ལས་རླུང་དབུ་མར་ཆུད་པའི་རྣལ་
འབྱོར་གྱི་དབང་ཕྱུག་དང་། བྱ་བཏང་ཀུན་སྤངས་རི་ཁྲོད་པ་སོགས་འཛི་སྟོད་
སྨད་ཀྱི་བླ་སྤྲུལ་ཆེ་དགུ་རྣམས་ཀྱི་གཙོས་གཞི་བྱེས་ཀྱི་སྐྱ་སེར་བགྲང་ལས་འདས་
པ་ལ། གྲུབ་པའི་འཁོར་བསྒྱུར་མི་ཏྲ་ཛོ་ཀིའི་ཐུགས་བཅུད། སྟོན་པ་རྡོ་རྗེ་
འཆང་ཆེན་པོས་དཀྱིལ་འཁོར་གྱི་འཁོར་ལོ་བྱེ་བ་ཕྲག་ཇི་སྙེད་ཅིག་གསུངས་པ་
མཐའ་དག་རིགས་བསྡུས་ཀྱི་སྒོ་ནས་བྱིན་རླབས་ཀྱི་བཀའ་ཕྱོགས་གཅིག་ཏུ་དྲིལ་
བ། མི་ཏྲ་བརྒྱ་རྩར་གྲགས་པའི་དབང་ཡོངས་སུ་རྫོགས་པ་དང་། གཞན་
ཡང་། ས་ལུགས་སྦྱོངས་རྒྱུད་བཅུ་གཉིས། ཇོ་ལུགས་ཀུན་རིག སྒྲོལ་མ་རྣལ་
འབྱོར་མའི་དབང་དང་། ཁྲིད་ལུང་མང་བོ་སོགས་བཀའ་དྲིན་དུ་སྩལ།
དེ་སྐབས་གཞི་བྱེས་ཀྱི་རྡོ་རྗེ་སློབ་དཔོན་དང་། ཀུན་སྤངས་བྱ་བྲལ་བ།
རིམ་གཉིས་ཀྱི་རྣལ་འབྱོར་ལ་བརྩོན་པའི་སྒྲུབ་པ་པོ་རྣམས་དབང་ཡུན་ཅི་ཙམ་
རིང་ཡང་དེ་ཙམ་དུ་གཡོ་འགུལ་ཙམ་ཡང་མི་བྱེད་པར། མི་གཡོ་གསུམ་ལྡན་གྱི་
- 204 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
རྣལ་འབྱོར་བསྐྱངས་པའི་ལྟ་བའི་གདེང་དང་ལྡན་པ་མང་བོ་བཞུགས། དེའི་
སྐབས་ཁོང་གི་ཐུགས་ལ་འདི་ལྟར་འཁྲུངས། བླ་མ་གོང་མའི་ཕྱག་བཞེས་རྣམ་
པར་དག་པ་ལ་བསྲེ་སླད་ཀྱི་སྐྱོན་གྱིས་མ་གོས་པའི་དབང་ལུང་ཁྲིད་གསུམ་གྱི་
བརྒྱུད་པ་རྣམས་འདི་དག་ལ་འབུལ་བའི་སྐལ་བ་འགྲིགས་སོང་སྙམ་ཏེ་རབ་
དགའི་ས་ཐོབ་ལྟ་བུའི་སྤྲོ་བ་འཕེལ་གསུངས། །
དེར་ནུབ་གཅིག་གཙང་བའི་གཟིམ་ཁང་གི་མགོན་ཁང་དུ། བསྟན་
བདག་ཆེ་བ་སུམ་ཅུ་ཙམ་འདུས་པ་ལ། རྗེ་བླ་མ་རིན་པོ་ཆེས། དེ་དག་ལ་བྱིན་
རླབས་ཀྱི་ཚན་ཁ་གཞན་དང་མི་མཉམ་པའི་སྒོ་ནས། མགོན་པོ་བྲག་རྫོང་མའི་
དབང་དང་། མགོན་པོའི་སྙིང་ཞུགས་ཆེ་བ་རྣམས་ཀྱི་དབང་བསྐུར། རྗེ་ཡོན་
ཏན་བཟང་ནས། གཟའ་མཆོག་རཱ་ཧུ་ལའི་དབང་དང་། རྣམ་སྲས་མདུང་
དམར་གྱི་རྗེས་གནང་བཅས་སྩལ་བ་མཚན་གུང་རེག་ལ་མ་གྲོལ། དེའི་ཚེའང་
བསྟན་སྲུང་དགྱེས་པའི་རྟགས་མཚན་སྐྱི་གཡའ་བ་མང་བོ་ཀུན་ལ་ཐུན་མོང་དུ་
མངོན། །
གཞན་ཡང་། གཙང་བ་དགོན་དང་། ཆོས་རྗེ་དགོན། ཚེས་བཅུ་
སྒར་སོགས་ལ་མང་ཇ་དང་གྲྭ་རེའི་ཕྱག་ཏུ་དམངས་སྒོར་གསུམ་རེས་བསྙེན་
བཀུར་ཞུས། སྐུ་སྐྱེས་ཉི་ ཤུ་རྩ་ གྲངས་ ཁྲི་ཁར་བཀོད། ཆོས་རྗེ་དབོན་པོ་
འཇིགས་མེད་རྒྱ་མཚོས་ཆེད་ཞུས་ལྟར་ཕེབས་པར། གསོལ་སྟོན་དང་སྣེ་ལེན་
གཟབ་རྒྱས་སུ་ཞུས་ཤིང་ཐུགས་ནང་གཤིན་པའི་གསུང་གླེང་དམར། འཛི་སྟོད་
ལྷ་དབང་ཐང་གི་ཆོས་སྒར་དུའང་གདན་ཞུས་ལྟར་བསུ་བཀུར་དང་བཅས་བྱོན་
ཏེ། དེ་གའི་བླ་མ་ངག་དབང་སྐལ་ལྡན་རྒྱ་མཚོ་སོགས་བླ་སློབ་རྣམས་ནས་
གསོལ་བ་བཏབ་པའི་ངོར། བཀའ་བབས་དྲུག་ལྡན་གྱི་ཁྲིད་ལུང་ཟབ་མོའི་
- 205 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དམ་ཆོས་ཀྱི་སྦྲང་ཆར་ཟད་མེད་དུ་ཕབས། རྣམ་པར་དཀར་བའི་འཕྲིན་ལས་
ཀྱི་ཆ་ཤས་འདི་ཙམ་གྱིས་ཀྱང་བསྟན་པའི་ཕྱག་རྗེས་ཆེ་བར་བཏོད། དེར་ཁོང་
རིན་པོ་ཆེའི་འཁྲུངས་གཞིས་ཤོས་མདའ་སོགས་ལ་གཟིགས་ཞིབ་གནང་ སྟེ།
བགྲང་བྱ་ལྔ་བཅུ་ལྷག་ལ་ཡུལ་དེར་མ་བྱོན་ཀྱང་། སྔོན་བྱིས་པའི་གནས་སྐབས་
ཀྱི་དགའ་སྐྱོ་འདྲེས་པའི་རྣམ་པ་མང་པོ་ཐུགས་ལ་ཤར་ཏེ་ ཞབས་འབྲང་བ་
རྣམས་ལ་ཡང་ཡང་གསུངས་སོ། །
བཅུ་གཅིག་ པའི་ཚེས་བཅོ་ལྔར། ཉེ་གནས་དམ་པ་ཀུན་དགའ་སྲི་
གཅོད་དཔོན་གཡོག་རྣམས་རྔ་བ་ནས་གདན་འདྲེན་དུ་སླེབས་པས། རྗེ་བླ་མ་
རིན་པོ་ཆེ་སྟོན་འཁོར་ཡོངས་རྫོགས་ཕེབས་སྐྱེལ་དང་བཅས་རྔ་ཡུལ་དུ་ཕྱགས་
བཏེག ཕེབས་ལམ་དུ། ཐེག་པ་མཆོག་གི་རྣལ་འབྱོར་བ་ཀ་ཐོག་བླ་མ་ཐེག་
མཆོག་གི་དྲུང་དུ་ཕེབས་པར་། བླ་མ་ཐེག་མཆོག་གཟིམ་ཁང་གི་སྒོ་འགག་ཏུ་
བསུ་བར་ཕེབས་ཤིང་ཁ་དར་རྩེ་ སྤྲོད་བྱས། ནང་དུ་ཕེབས་ཏེ་རྣམ་གཉིས་
ཐུགས་ཡིད་གཅིག་འདྲེས་ཀྱི་ངང་ནས་ཕན་ཚུན་དམ་པའི་ཆོས་ཀྱི་སྐྱེས་བཟང་
ལེགས་བསྟར་མཛད། དེ་ནས་ན་མདའ་རུ་རྗེ་ཉིད་ཀྱི་སྐུ་མཆེད་ཚེ་ཡག་གི་མ་
སོགས་སྐྱ་སེར་བརྒྱ་ཕྲག་ལྷག་ལ་སྐྱབས་འགྲོ་དང་མ་ཎི་སོགས་ཆོས་སྦྱིན་ཟད་
མེད་ཀྱི་གྲུ་ཆར་ཕབས་ཏེ་ཕྱག་དབང་སོགས་ཀྱི་སྒོ་ནས་དེ་དག་གི་རེ་འདོད་
ཡོངས་སུ་བསྐངས། རོང་ཁོག་ཏུ་སླེབས་འཕྲལ། དགུང་གྲངས་དགུ་ཅུ་ལྷག་
ཟིན་པའི་དགེ་སློང་སྦྱིན་བཟང་སོགས་དྲག་ཞན་གྱི་སྐྱ་སེར་མང་བོ་ལ་ཆོས་
འབྲེལ་དང་མཇལ་ཁས་བྱིན་རླབས་གནང་སྟེ། ཉིན་དེའི་དགུང་མོའི་པེ་ཅིང་
ཆུ་ཚོད་འཁོར་ལོའི་ཕྱོགས་གྱི་གྲངས་ལ་སླེབས་མཚམས། དཔལ་ལྡན་རིག་པ་
འབྱུང་བའི་གྲོང་ཁྱེར་རྔ་ཡུལ་འཛིན་མའི་ཐིག་ལེ་འོག་མིན་ས་ལ་བབ་འདྲའི་
- 206 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
ཆོས་སྡེ་ཆེན་པོ། ཐུབ་བསྟན་ཕྱོགས་ལས་རྣམ་རྒྱལ་གླིང་གི་རང་ཤག་གསང་
སྔགས་ཆོས་ཀྱི་ལྡིང་ཁང་དུ་ཕྱགས་ཕབ། །
དེའི་ཕྱི་ཉིན་ནས་རྫོང་ཆོས་ལུགས་ཅུས་ཀྱིས་མི་སྙན་པའི་གཏམ་འགའ་
ལབ་པ་སྙན་ལ་ཞུ་དགོས་བྱུང་། དེ་ནི་རྗེ་བླ་མ་རིན་པོ་ཆེའི་རྣམ་པར་དཀར་
བའི་འཕྲིན་ལས་ཀྱི་བ་དན་ཕྱོགས་ཐམས་ཅད་དུ་བསྐྱོད་པའི་ངང་ཚུལ་ལ་ཡིད་
སྲུབས་སྡེ་དང་བཅས་པའི་སྙིང་ལ་ཟུག་རྔུར་གྱུར་བ་ན། ཇི་སྐད་དུ། དགའ་
བའི་གོང་བུའི་རྟོགས་པ་བརྗོད་པའི་ཡལ་འདབ་ལས། ཡོན་ཏན་ཅན་ལ་སྡང་
བ་ནི། ། བདག་ཉིད་ངན་པའི་རང་བཞིན་ཡིན། ། ཞེས་དང་། ཨ་མྲ་སྐྱོང་
མའི་རྟོགས་པ་བརྗོད་པའི་ཡལ་འདབ་ལས། ལྕེ་གཉིས་གྱ་གྱུས་ནོན་པ་ཡི། །
ཇོ་བོ་ཙན་ཏན་རྐང་འཐུང་ནི། ། དོན་བྱ་བྱེད་ཅིང་ཡོན་ཏན་དང༌། ། ལྡན་
ཡང་བརྟེན་བྱ་ཉིད་མི་འགྱུར། ། གསུངས་པ་བཞིན། དེ་དུས་ཀྱི་མི་འགའ་
ཞིག་ལ་མེ་ཏོག་མདའ་ཅན་གྱིས་རྒྱུད་བརླམས་པའི་དབང་གིས། རྗེ་འདི་ལ་རྒྱུ་
མེད་པར་དགྲ་བཞིན་དུ་བལྟ་བ་ཞིག་བྱུང་སྟེ། གོང་རིམ་ལ་སྙན་ཕྲ་སྣ་ཚོགས་
ཞུས་པ་དང་། སྒྲུབ་ཁང་བསམ་གཏན་གླིང་དུའང་དགོན་གོང་འོག་གི་སྦྱོར་
དྲུག་པ་ཡོད་པ་དེ་དག་ཀྱང་བཙན་ཤེད་ཀྱིས་ཕྱིར་ཕུད་དེ་མི་འོས་པ་བྱས་ཀྱང།
ཁོང་བླ་མ་རིན་པོ་ཆེས། བཟོད་པའི་གོ་ཆ་བཞེས་ཏེ་ཐུགས་ལ་མ་འབབ་པའི་
གསུང་ཟུར་ཙམ་ཡང་མ་གསུངས་པས། ཐམས་ཅད་ཀྱང་མི་མཐུན་པ་མེད་
པར་བདེ་ཞིང་སྐྱིད་པའི་ཚད་དུ་འཁྱོལ་བ་བྱུང་། བདག་ཉིད་ཆེན་པོ་རྣམས་ལ་
ཕ་རོལ་པ་དག་གིས། གནོད་འཚེ་ཇི་ལྟར་བྱས་ཀྱང་སུན་འབྱིན་མི་ནུས་པར་
དེའི་རྒྱན་དུ་འགྲོ་བ་ཆོས་ཉིད་ཡིན་ཏེ། འཁྲི་ཤིང་ལས། རྣམ་སྣང་སྐྱོན་གྱི་
དུག་གིས་ཡིད་ནི་སུན་ཕྱུང་གྱུར་རྣམས་ཀྱི། ། དམ་པ་དག་ལ་གནོད་པ་བསྒྲུབ་
- 207 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
ir
io
ir
ལ་འབད་པ་རབ་རྣོ་གང་། ། དེ་ཉིད་གལ་ཏེ་དེ་ཡི་ཡོན་ཏན་རབ་འབར་རྒྱུས་
བྱེད་པར། ། གྱུར་ ན་ སྲིད་ འདིར་ སུ་ ཞིག་ རྒྱ་ ཆེར་ གནོད་ པ་ ལྡན་ པར་
འགྱུར། ། ཞེས་དང་། དཔལ་ནཱ་རོ་པས། ཁྱེད་ཅག་ཚིག་རྩུབ་མཚོན་ཆ་དེ་
ནི་བཟོད་པའི་གོ་ཆ་འཆང་བའི་གྲོགས། ། ངན་སེམས་དུག་གི་འཕྲེང་བ་དེ་ནི་
གྲུབ་པའི་རྨ་བྱ་མཛེས་པའི་རྒྱུ། ། བཟོད་དཀའ་ཙན་ཏན་མེ་ཆེན་དེ་ནི་བདེ་
ཆེན་པད་མའི་རྫིང་ཡངས་ཏེ། ། ཁྱེད་ཅག་ལྷན་ཅིག་ཁྲིམས་སུ་བཅས་པ་ངེས་
པར་བདག་ལ་དགའ་བ་འཕེལ། ། ཞེས་གང་གསུངས་པ་ལྟར་རོ། །
དེ་ནས་ པེ་ ཅིང་ནས་ བསེ་ མཆོག་ སྤྲུལ་ ཀུན་ བཟང་ གཞན་ ཕན་ གྱིས་
འཚམས་འདྲིའི་ཕྱག་ཡིག་དང་ཐུགས་རྗེ་ཆེན་པོ་བདུད་རྩི་རང་བབས་ཀྱི་སྐུ་པར།
མཆོག་སྤྲུལ་ཉིད་ཀྱི་སྐུ་པར་བཅས་གནང་འབྱོར་བྱུང་བ་ཐུགས་དགྱེས་དཔེ་ཟླ་
དང་བྲལ་བ་བྱས་ཏེ་ཡུན་རིང་བོར་དེ་དག་ཁོང་གི་རྟེན་སྒམ་དུ་ཉར་ཡོད་པར་
མཐོང་། །
དགུང་ལོ་རེ་ལྔར་ སོན་ པ་ རབ་གནས་ས་སྦྲུལ་(༡༩༥༩)ལོ་གསར་
དགའ་སྟོན་སྔར་འཁྱུད་ལྟར་དང་། དེ་རྗེས་སྐྱབས་མགོན་མཆོག་སྤྲུལ་རིན་པོ་
ཆེ་མཁར་རྡོ་རྗེ་འཆང་ཉིད་ཀྱིས། སྐྱེས་ཆེན་དུ་མའི་གཙོས་གཞི་བྱེས་ཀྱི་སྐྱ་སེར་
མང་བོ་ལ་དཔལ་དུས་ཀྱི་འཁོར་ལོའི་དབང་བསྐུར་ཟབ་མོ་ཉིན་བདུན་མའི་
ལུགས་སུ་བསྐུར་བར་ཐུགས་དགྱེས་པའི་ངང་གསན་བཞེས་མཛད། ཟླ་གཉིས་
པའི་ཚེས་བཞི་ལ་བཀྲ་ཤིས་པའི་གཙུག་ལག་ཁང་སྒྲུབ་གྲྭ་བསམ་གཏན་གླིང་ནས་
རྗེ་བླ་ མ་ ཀུན་ དགའ་ ཐུགས་ རྗེ་ དཔལ་ གྱིས་ མཁན་ སློབ་ སྦྲགས་ མའི་ སྒོས།
འབྲོག་དགེའི་མཆོག་སྤྲུལ་ཀུན་དགའ་ཡོན་ཏན་ལྷུན་འགྲུབ་ཀྱི་གཙོས་ བསེ་
འབྲོག་གི་གྲྭ་མང་བོ་བསྙེན་རྫོགས་དང། སུམ་ཅུ་ལྷག་དགེ་ཚུལ་གྱི་བསླབ་པའི་
- 208 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
གཞི་ལ་བཀོད། །
དེ་ནས་གཙང་བའི་མཆོག་སྤྲུལ་རིན་པོ་ཆེ་ངག་དབང་འཇིགས་མེད་རྡོ་
རྗེ་དང་། རིག་གྲོལ་ཀུན་དགའ་དཔོན་སློབ་གཉིས་ཀྱིས། ཐུན་མོང་དུ་གསོལ་
བ་རྩེ་གཅིག་ཏུ་བཏབ་པའི་ངོར། རྗེ་བླ་མ་རིན་པོ་ཆེས། ཐུགས་དགྱེས་པའི་
སྒོས་ཁྲིད་ཡིག་མཐོང་བ་དོན་ལྡན་གྱི་སྟེང་ནས་གོང་མའི་ཕྱག་བཞེས་བཞིན་དུ་
ཐུན་མོང་དང་ཐུན་མོང་མ་ཡིན་པའི་སྔོན་འགྲོ་དང་། རྫོགས་རིམ་སྦྱོར་བ་ཡན་
ལག་དྲུག་སྟབས་གཅིག་ཏུ་རང་མྱོང་རྩལ་དུ་བཏོན་ཏེ་ཞིབ་ཁྲིད་དང་བྱིན་རླབས་
གནང་། ཁོང་རྣམ་གཉིས་ཀྱིས་ཀྱང་བླ་མའི་བཀའ་བཞིན། རྔ་སྟོད་རྩི་ནང་མི་
འགྱུར་བདེ་ཆེན་གླིང་གི་ཉེ་འདབས་ཀྱི་མ་ཅིག་གི་གནས་ནས་བགྲང་བྱ་གསུམ་
གྱི་རིང་དུ་སྒྲུབ་པ་ཉམས་ལེན་ལ་རྩེ་གཅིག་ཏུ་གཞོལ་བར་མཛད་དོ། །
ནག་ཟླའི་ཉ་ལ་འཁྲུལ་འཁོར་སྡོམ་འགྲེལ་གྱི་བཤད་ཁྲིད་དང་མཐོང་
བརྒྱུད་ཀྱི་ཕྱག་ལེན་བཅས་གནང་སྟེ། ཆོས་ཚན་དྲུག་བདུན་གཉིས་འཁྲུལ་
འཁོར་གོང་འགབ་ལ་བཞག ཉེར་བདུན་ལ་སྟོན་འཁོར་བཅས་འཇམ་མགོན་
བླ་མ་ཏཱ་ར་ནཱ་ཐའི་ལྕམ་ཀུན་དགའ་འཕྲིན་ལས་དབང་མོའི་ལུང་གིས་བསྔགས་
པའི་གནས་མཆོག དཔལ་ཚེས་ཁ་བསམ་འགྲུབ་གླིང་ངེས་དོན་དགའ་བའི་
ཚལ་གྱི་ཆོས་གྲྭ་ཆེན་མོར་ཕྱགས་ཕེབས། དེར་བསྟན་པོ་སོགས་གྲྭ་བཅུ་ཕྲག་
ལྷག་ལ་དབེན་གསུམ་གྱི་ཁྲིད་ལུང་སྦྲགས་མ་གནང་སྟེ། དབེན་གསུམ་གྱི་མུན་
མཚམས་ལ་བཞག འདུས་སྤྱི་ལ་གྲྭ་ཇ་མང་འགྱེད་ཕུན་སུམ་ཚོགས་པས་བསྙེན་
བཀུར་ཞུས། འདུ་ཁང་དང་། ནང་ཆེན་གོང་འགབ་ཀྱི་རྟེན་སོགས་ལ་ཞིབ་
མཇལ་བྱས། དེའི་ཚེ་འབྲོག་དགེ་འགབ་མའི་ནང་རྟེན་དུ། རྗེ་ཨ་ལགས་གྲོང་
མང་རྡོ་རྗེ་འཆང་གི་ཕྱག་ལག་གཡས་པ་མ་ཉམས་པར་བཞུགས་པ། ཁོང་གིས།
- 209 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཕྱག་ཏུ་བསྣམས་ཏེ་དབུ་ཐོག་ཏུ་བཞག་ནས་བྱིན་རླབས་ཞུས་སྐབས་ཕྱག་མཛུབ་
ཅིག་ཆད་ནས་ལྷུང་བར། རྟེན་འབྲེལ་གྱི་སྒོ་ལེགས་པའི་དགེ་མཚན་ཆེན་པོར་
དགོངས་ནས་དེ་ཉིད་རྟེན་སྐལ་ཏུ་ཕྱག་འབྱོར་བྱུང་། དེ་ནི་ད་སྐབས་ཁོང་གི་
རྟེན་སྒམ་དུ་བཞུགས། དེ་དུས་ཁོང་ལ་གློ་བུར་དུ་རྒྱལ་གདོན་ཞིག་གིས་འཚེ་
བས་སྐུ་ཅུང་ཟད་བསྙུང་བའི་ཚུལ་བསྟན་ཅིང་། གྲྭ་ཚང་ནས་ཞབས་བརྟན་
དང་སྐུའི་ཞབས་རིམ་གནད་ཐོན་བསྒྲུབས་པ་དང་། ཁོང་ཡང་དབང་ཆེན་
པདྨ་ཧེ་རུ་ཀ་དཔལ་རྟ་མཆོག་རོལ་པའི་སྐུར་བཞེངས་ཏེ་འཇིགས་གཟུགས་ཆེར་
ངོམ་པས། གནོད་བྱེད་རྒྱང་རིང་དུ་བསྐྲད་དེ་འཚེ་བ་སྤུ་ཙམ་ཡང་མ་ནུས་པར།
དེ་མ་ཐག་ཟླ་བ་སྒྲ་གཅན་ལས་གྲོལ་བ་ལྟར་གྱུར། །
རྩ་བའི་གདན་སར་ཕེབས་པར་ཕྱོགས་ཚེ། ཐུགས་སློབ་རྣམས་ཀྱི་སྤྱན་
ཆབ་འགོག་མེད་དུ་འཐོར་བཞིན་བླ་མ་དང་འབྲལ་དཀའ་བའི་རྣམ་པ་བྱུང་
ཞིང་། དཔལ་བསམ་འགྲུབ་གླིང་ནས་ཁོང་དཔོན་སློབ་རྣམས་ཞབས་བཏེགས་
ཏེ། ལོ་རྟ་བཀྲ་ཤིས་ཐང་དུ་ཁང་སར་ཆོས་སྐྱོང་སྐྱབས་སོགས་ཀྱིས་གསོལ་སྟོན་
སྣེ་ལེན་གཟབ་རྒྱས་བྱས་པ་བདག་གིར་བཞེས། དེར་སྒར་གྲོང་གི་སྐྱ་སེར་དྲག་
ཞན་དུ་མས་གསོལ་བ་རྩེ་གཅིག་ཏུ་བཏབ་པའི་ངོར། སློབ་དཔོན་བཻ་རོ་ཙ་ནའི་
གནས་ནས་ཐུགས་རྗེ་ཆེན་པོའི་དབང་དང་། མཇུག་ཏུ་གང་ལ་གང་འཚམས་
སྒོས་སྤྱི་སྒེར་གྱི་བསླབ་འདོམས་མང་དུ་གནང་བ་མ་ཟད། མ་ཎི་གསུར་ལན་
ཆགས་སོགས་ཀྱི་སྒོ་ནས་འདས་གསོན་ཀུན་གྱི་ཐར་བ་དང་ཐམས་ཅད་མཁྱེན་
བའི་གོ་འཕང་ཐོབ་པའི་ཐུགས་སྨོན་རྣམ་དག་གནང་སྟེ། ཕྱི་དྲོར་གཟིམ་ཁང་
གསང་སྔགས་ཆོས་ཀྱི་ལྡིང་ཁང་དུ་གཞི་ཕབ། །
བཞི་བའི་ཚེས་གསུམ་ལ་ཆོས་ཚན་དྲུག་པ་ལ་རྗེས་དྲན་གྱི་སྤོག་ཆོག་
- 210 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
འཁྲུལ་འཁོར་འགབ་མའི་ཁྲིད་གནང་། སྤྱི་ཟླ་དྲུག་པའི་ཚེས་བཅོ་ལྔ་ལ་བསེ་
སྤྲུལ་ཀུན་བཟང་གཞན་ཕན་ཀྲུང་གོ་བོད་བརྒྱུད་མཐོ་རིམ་ནང་བསྟན་སློབ་གླིང་
ནས་སློབ་མཐར་ཕྱིན་ཏེ་གདན་སར་ཕེབས་པར་ཐུགས་དགྱེས་དཔེ་ཟླ་དང་བྲལ་
བའི་ངང་ནས་སྣེ་ལེན་གཟབ་རྒྱས་སུ་གནང་། ཧོར་ཟླ་བཞི་བའི་བཅོ་ལྔ་ལ་ཆོས་
ཚན་བརྒྱད་པ་ཚང་ལ་དབེན་པ་གསུམ་ལྡན་གྱི་ཁྲིད་གནང་སྟེ་མུན་མཚམས་ལ་
བཞག ལྔ་བའི་བཅུ་གསུམ་ནས་རྗེ་བླ་མ་རིན་པོ་ཆེ་དང་ཤར་ཁ་སྤྲུལ་བའི་སྐུ་
སོགས་ཀྱིས་འགྲོ་སོང་ཕོན་ཆེ་བ་བཏང་ སྟེ་ རྗེ་ གུ་ཧྱའི་ཞབས་ཀྱི་ སྐུ་ གདུང་
བཞེངས་པའི་གཞི་བཏིངས། ཉེར་ལྔ་ལ་ཆོས་ཚན་དྲུག་པར་སྦྱོར་བ་ཡན་ལག་
དྲུག་གི་གནད་དོན་ཚང་བར་མདོར་བསྡུས་སུ་ཉམས་སུ་ལེན་པ་རྟག་པར་རྒྱུན་
ལྡན་དུ་བྱེད་པ་ལ་བློ་བྱང་བ་ལ་སོགས་པའི་ཆེད་དུ། ཡན་ལག་དྲུག་ག་དྲིལ་
ནས་སྟན་ཐོག་གཅིག་ཏུ་ཉམས་སུ་ལེན་པ་སྟན་ཐོག་གཅིག་མར་གྲགས་པ་དེ་
ཉིད་ཀྱི་བཤད་ཁྲིད་ལེགས་པར་སྩལ།
ཟླ་དྲུག་པའི་ཚེས་བདུན་ལ་ཁྲི་ཆེན་གུང་ཐང་བསྟན་པའི་དབང་ཕྱུག་གི་
ཞབས་སོར་དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་དུ་ཉེ་བར་བཀོད་དེ།
རྗེ་བླ་མ་རིན་པོ་ཆེ་དང་ཕན་ཚུན་ལྷ་དར་དྲི་མེད་སྲིད་དུ་རིང་བ་རྩེ་སྤྲོད་བྱས་ཏེ་
ཐུགས་ནང་གཤིན་པོའི་གསུང་འཕྲོས་དམར་བ་མ་ཟད། རྗེ་བླ་མ་རིན་པོ་ཆེས་
ཁྲི་ཆེན་ཚང་ལ་ཞུ་རྒྱུར། སྤྱིར་སངས་རྒྱས་ཀྱི་བསྟན་པ་དང་ལྷག་པར་ད་དུང་ཇོ་
ནང་བའི་བསྟན་པ་ཤིན་ཏུ་ཉག་ཕྲ་བས། གང་ཅིའི་ཐད་ནས་ཐུགས་ལ་བསྣམ་
དགོས་ཚུལ་དང་། ད་སྐབས་ཆོས་རྗེ་མའི་སྡེ་བ་དང་དབའ་བན་ཚོ་བ་གཉིས་ལ་
རྩྭ་ས་རྩོད་གླེང་ཞི་འཇགས་ཀྱི་འགྲིག་མཐུན་ལེགས་པོ་ཡོང་བའི་རྟིང་གནོན་
དགོས་ཚུལ་ཞུས་པར་ཞལ་བཞེས་ཐུགས་ཚིམས་པར་གནང་། ཕེབས་ཁར།
— 211 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཁྲི་ཆེན་ཚང་ལ་རྗེ་ཏཱ་ར་ནཱ་ཐའི་སྣང་བརྙན་ཡིད་དུ་འོང་བའི་ཞལ་ཐང་ལྷ་དར་
དཀར་བོས་བརྒྱན་པ་ཞིག་ཕུལ་བར་ཐུགས་དགྱེས་པའི་རྩེར་སོན། ཚེས་བཅུ་
གཅིག་ལ་སྒྲུབ་གྲྭ་བ་དང་མཉམ་དུ་ཉིན་བཞི་ལ་སྤྲོ་བསངས་བྱས་ཏེ་ཆོས་སྟོན་
བགྱིས། དེ་ནས་བདེ་མཆོག་ཁང་ཚན་གྱི་བླ་མ་ལ། བདེ་མཆོག་གི་བསྙེན་ཡིག་
གི་སྟེང་ནས་ཁྲིད་དང་། སྒྲུབ་ཐབས། ལག་མཆོག་སོགས་ཀྱི་བཀླག་ལུང་
བཀའ་དྲིན་དུ་སྩལ། །
ཟླ་བདུན་པའི་ཚེས་འགོར་ཆོས་ཚན་དྲུག་པ་ཚང་ཡོངས་ལ་སྦྱོར་བ་ཡན་
ལག་དྲུག་གི་རྗེས་ཁྲིད་གནང་། ཉ་ལ་ཆོས་ཚན་དེ་ལས་གྲྭ་བཙུན་ལྔ་ལ་ཐུགས་
བརྩེ་བའི་སྒོ་ནས་འབའ་མདའ་དང་སྦྱངས་པ་སྤྲུལ་སྐུ་གཉིས་ཀྱི་ཁྲིད་ཡིག་གི་
སྟེང་ནས་མི་འཁྲུགས་པའི་ཁྲིད་ལུང་རྒྱས་པ་གནང་སྟེ། དབེན་གསུམ་ཁང་
བར་མི་འཁྲུགས་པའི་མཚན་ལ་བཞུགས་སུ་བཅུག དེ་རྗེས་ཆོས་ཚན་དེ་ལས་
མི་དྲུག་དེ་གར་ཡང་། འཇིགས་བྱེད་འབྲུ་ནོན་དང་། ལྡེའུ་ཐུང་ལྷ་གསུམ་
དང་། འཇམ་ པའི་ དབྱངས་ སོགས་ ཀྱི་ཁྲིད་ལུང་ བྱས་ ཏེ་ སོ་ སོར་ བསྙེན་
མཚམས་དམ་པོར་བཞག སྤྱི་ཟླ་བཅུ་བའི་ནང་མཛོད་རུ་མའི་སྐྱ་སེར་དྲག་
ཞན་མང་བོས་ སྡེ་ དེར་ གསེར་ ཞལ་ ཕྱོགས་ པའི་གསོལ་ བ་ བཏབ་ པར་ ལྟར།།
སྟོན་འཁོར་ཚང་མ་བྱོན་པར་རིམ་བཞིན་རླངས་འཁོར་དང་རྟ་བསུ་སྣེ་ལེན་ཟབ་
ཅིང་གུས་འདུད་ཞུས། སྡེ་སྤྱིའི་འཚོགས་གུར་དུ་བཟའ་བཅའ་བཏུང་བ་འོ་ཞོ་
དཀར་དམར་སོགས་ཀྱིས་ སྡེར་ཁ་བསྟར་བར་ཕྱགས་ ཕེབས་ཏེ་ཐུགས་ སྤྲོའི་
གསུང་གླེང་འཕེལ། ཞིང་ཕྱུགས་གཉིས་སུ་བགོས་པའི་སྡེ་གཉིས་ལ་གནས་
སྐབས་དང་མཐར་ཐུག་གི་ལེགས་ཚོགས་ལ་དམིགས་ཏེ་འདོད་མོས་བཞིན་
གཡང་འབོད་དང་ཤིས་བརྗོད་སོགས་ཀྱིས་བྱིན་ཕབ། བདེ་འཛོམ་མདའ་ཞེས་
- 212 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
པའི་དེའུ་འབུར་ཞིག་ཏུ་གཏེར་བདག་ནོར་བུ་དགྲ་འདུལ་ལ་ལབ་རྩེ་འཕངས་ཏེ།
གནམ་གཤིས་དང་ཆར་ཟིམ་བབས་པ་སོགས་ཡུལ་ལྷ་དགྱེས་པའི་དགེ་མཚན་
ངོམ། རུ་སྐོར་རེ་རེ་ནས་གདན་དྲངས་ཏེ་བསྙེན་བཀུར་དང་ཐབ་བསུ་ཞུས་
པར་སོ་སོར་བདག་གིར་བཞེས་ཏེ་རེ་བ་བསྐངས།
ཧོར་ཟླ་བརྒྱད་པའི་བཅོ་བརྒྱད་ཉིན། བྱང་ཕྱོགས་གངས་ཅན་འཛིན་
མའི་ཐིག་ལེ། རི་བོ་སྟོང་ཕྲག་དུ་མའི་དབུས་ན་མངོན་པར་འཕགས་པ། ས་
འཛིན་དབང་བོ་ནགས་རྒྱལ་དཔལ་གྱི་རི། རྒྱུ་ལག་གཡས་རུའི་སོ་མཚམས།
ཕྱི་ལྟར་གནས་མཆོག་བྱ་རྒོད་སྤུངས་རི། ནང་ལྟར་ཕོ་བྲང་པོ་ཊ་ལ། གསང་
བ་ལྟར་ན་བྱང་ཕྱོགས་ཤམྦྷ་ལ། དེ་ཁོ་ན་ཉིད་ལྟར་ན་དཔལ་ལྡན་འབྲས་བུ་ཆོས་
དབྱིངས་གསུང་གི་དབང་ཕྱུག་གི་དཀྱིལ་འཁོར། སྒྲུབ་གནས་བྱེ་བ་ཕྲག་བརྒྱའི་
དབུས་ན་ལྷུན་པོ་ལྟར་མངོན་པར་མཐོ་ཞིང་། གྲགས་པ་ཉི་ཟླ་ལྟར་གསལ་བ་རི་
ཁྲོད་ཆེན་པོ་ཇོ་ནང་ཞེས་ཡོངས་སུ་གྲགས་པའི་ཆོས་སྡེ་ཆེན་པོ་ནས། རྡོ་རྗེ་
འཛིན་པ་ཨ་ཁུ་ཡེ་ཤེས་དང་དེ་གའི་གྲྭ་བ་བཞི་བཅས་ཆེད་གཉེར་གྱིས་རྗེ་བླ་མ་
རིན་པོ་ཆེའི་དྲུང་དུ་ཕེབས་ཏེ་མཇལ་ཕྱག་ཕུལ། དེ་ནས་ཁོང་ཅག་གིས་སྔོན་
འགྲོ་འབུམ་ལྔ་སོང་ཟིན་ཡོད་པས་བྱིན་རླབས་ཙམ་བྱས་ཏེ། དགུ་བའི་བཅུ་
གསུམ་ནས་རྗེ་ཉིད་ཀྱིས་གཟིམ་ཤག་ཏུ་ཞག་ཞེ་དགུའི་རིང་ལ་དབེན་པ་གསུམ་
གྱི་རྣལ་འབྱོར་ལ་བཞག དེ་རྗེས་ཟླ་བརྒྱད་དང་ཞག་བཅོ་ལྔའི་རིང་ལ་ཡན་
ལག་དྲུག་མགྱོགས་ཁྲིད་བྱས་ཏེ། དེ་དག་གིས་ཀྱང་རིམ་བཞིན་བརྩོན་པ་མི་
དམན་བའི་སྒོ་ནས་སོ་སོར་ཐད་གར་ཉམས་ལེན་དེང་དུས་ལ་དཔག་ན་བཟང་
ཤོས་ཀྱི་རྩེར་སོན་པ་བྱས། དེ་དག་གི་བར་གསེང་རྣམས་སུ། གཏོར་ཆོག་རྒྱུན་
འཁྱེར་དང་། དུས་འཁོར་ལྷ་དགུ། ཀུན་མཁྱེན་མཆོད་ཆོག་སོགས་ཀྱི་ལྗགས་
- 213 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལུང་དང་། དེ་དག་གི་ཕྱག་ལེན། ཐ་ན་འདོན་ལྟ་དབྱངས་ཚུན་ཆད་ཀྱང་
ཁོང་རྡོ་རྗེ་འཆང་ཉིད་ཀྱིས་བཀའ་དྲིན་ཁོ་ནས་བསྐྱངས། གཞན་ཡང་། མི་
འཁྲུགས་པའི་དབང་དང་། ཚེ་དབང་། ཐུགས་རྗེ་ཆེན་པོ་ཕྱག་བཞི་བའི་རྗེས་
གནང་དང་། ལུང་ཕྲན་སྣ་ཚོགས་སོགས་དམ་པའི་ཆོས་ཀྱི་བདུད་རྩིས་དེ་དག་
གི་ཡིད་ཚིམས་པར་བྱས། དེ་དག་ནི་ཞལ་ལུང་ལས། མ་དག་སྣོད་ཀྱི་སྐྱོན་
སྤངས་གཟུར་གནས་ཀྱི། ། རྣ་བར་དམ་པའི་ཆོས་ཀྱི་དབྱངས་སྙན་པོ། །
ཡོངས་འཛིན་ཞལ་གྱི་སྒོ་ནས་ཉེར་ཐོས་པ། ། བསྐལ་བར་བསྒྲུབས་པའི་བསོད་
ནམས་ཟུང་གིས་རྙེད། ། ཞེས་གང་གསུངས་པ་ལྟར་རོ། །
ལྷ་བབས་དུས་ཆེན་དང་བསྟུན་ཏེ་དཔལ་ཐུབ་བསྟན་ཕྱོགས་ལས་རྣམ་
རྒྱལ་གླིང་ནས་རྗེ་བླ་མ་རིན་པོ་ཆེའི་གཙོས། མཁར་སྤྲུལ་བའི་སྐུ། བསེ་ཀུན་
བཟང་གཞན་ཕན། ཇ་བ་སྤྲུལ་སྐུ་དཀོན་མཆོག་སོགས་ཀྱིས་ཕེབས་སྐྱེལ་གྱི་
ནོམ་པ་བྱས་ཏེ། ཐུགས་ཀྱི་སྲས་མཆོག་འབྲོག་དགེ་ཀུན་དགའ་ཡོན་ཏན་ལྷུན་
འགྲུབ་དཔོན་སློབ་དང་བཅས་པ་རྟ་མཆོག་སྟོང་གི་མགྱོགས་འགྲོས་དང་ལྡན་པ་
རླངས་འཁོར་བཟང་ཤོས་དུ་མ་ཚར་དུ་དངར་བའི་ཕྲེང་བྱས་ཏེ། དཔལ་རྩི་
ནང་མི་འགྱུར་བདེ་ཆེན་གླིང་དུ་ཕེབས། དེ་གའི་གཞི་བྱེས་ཀྱི་དགེ་འདུན་མང་
བོའི་བསུ་སྦྲེང་གིས་མཆོད་བཀུར་གྱ་ནོམ་པ་དང་། སྡེ་སྤྱི་ནས་ཆིབས་བསུ་སྣ་
ཚོགས་པས་བསུས་ཏེ། རྒྱལ་བ་ཇོ་ནང་བའི་བསྟན་པའི་རྩ་ལག་ཆེན་པོ་འབྲོག་
དགེ་ཡོན་ཏན་རྒྱ་མཚོའི་ཡང་སྲིད་རྗེ་ཀུན་དགའ་ཡོན་ཏན་ལྷུན་འགྲུབ་གང་ཉིད་
འཇིགས་མེད་གདོང་ལྔའི་ཁྲི་ལ་མངའ་གསོལ་ཏེ་དགའ་སྟོན་གྱི་ཡོ་ལང་བསམ་
བརྗོད་ལས་འདས་པ་ སྤྲོས་ པས། གཟུ་བོར་གནས་པ་ ཐམས་ ཅད་ཀྱི་ཡིད་
དགའ་བདེས་ཁྱབ་པར་གྱུར་ཏོ། །
- 214 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ། །
དེར་དྲག་ཞན་གྱི་སྐྱེས་བོ་མང་བོ་འདུས་ནས། རྗེ་བླ་མ་རིན་པོ་ཆེ་ལ་
སྐྱབས་མགོན་མཆོག་སྤྲུལ་རིན་པོ་ཆེ་འཇིགས་མེད་གདོང་ལྔའི་ཁྲི་ལ་འཁོད་དེ་
གདན་སར་འབེབ་ཐུབ་པར་བྱུང་བ་ནི། ཉིད་ཀྱི་ཐུགས་བསྐྱེད་ཁོ་ནས་མཐུ་
ལས་བྱུང་བ་ཡིན་པས་བཀའ་དྲིན་ཡང་ཡང་ཞུས། ལན་དུ་ཞལ་ནས། ཁྱེད་
ཚོས་མཆོག་སྤྲུལ་རིན་པོ་ཆེ་འདི་ལ་འཇུ་ས་འཆང་ས་ཞིག་བྱས་ཏེ། འདི་ཕྱི་
གཏན་གྱི་སྐྱབས་མགོན་དུ་བཟུང་ན་ཕུན་ཚོགས་ཐམས་ཅད་མདུན་དུ་སྤུངས་པ་
བཞིན་འཕྱུར་འོངས་པ་སོགས་འབྱུང་འགྱུར་དང་མཐུན་པའི་གསུང་བཤད་
ཀུན་གྱི་ཡིད་ཚིམས་པར་གནང་། དེའི་ཚེ་ལྕག་རྩི་མདའ་སོགས་སྡེ་རེ་རེ་ནས་
ཆིབས་བསུ་དང་ཐབ་བསུ་འདོད་མོས་ལྟར་བྱས་པར་ཡབ་སྲས་ལྷན་འཛོམས་
ནས་དེ་དག་བདག་གིར་བཞེས། དེང་དུས་མཛད་འཕྲིན་གྱི་གདུགས་དཀར་བོ་
གཅིག་གིས་གླིང་འདིར་མཛེས་པར་བྱེད་པའི་ངང་ཚུལ་འདི་ཉིད་མཐོང་ཞིང་
སྐྱབས་མགོན་མཆོག་སྤྲུལ་རིན་པོ་ཆེའི་བཀའ་དྲིན་གྱིས་འཚོ་བ་རྣམས་ཀྱིས་
སྐྱབས་རྗེ་བླ་མ་རིན་པོ་ཆེའི་བཀའ་དྲིན་རྗེས་སུ་དྲན་དགོས་པ་ཡོད་དོ། ། ཕྱིར་
རྩ་བའི་གདན་སར་ཕེབས་སྐབས་མ་ཅིག་གི་གནས་སུ་ཕེབས་ཏེ། མ་ཅིག་ལབ་
སྒྲོན་གྱི་སྐུ་རང་བྱོན་སོགས་ལ་རྟེན་མཇལ་དང་། མཆོད་འབུལ་བྱས། དེར་
རིག་གྲོལ་ཨ་ཁུ་ཀུན་དགའ་སོགས་ལ་སླར་ཡང་གསལ་གདབ་དང་གེགས་སེལ་
བོགས་འདོན་བྱས་ཏེ་ཐུགས་བཞེད་བསྐངས།
སྨྲས་པ།
ཕུལ་བྱུང་ཐུགས་བསྐྱེད་ཆར་སྤྲིན་ཟབ་མོའི་ཀློང་། །
ཟབ་གསང་ཆོས་ཀྱི་དབྱར་རྔ་དགོད་པ་ཡིས། །
སྐལ་བཟང་མདོངས་མཐའ་དགའ་བའི་གཉེན་གྱུར་བ། །
- 215 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཕུལ་བྱུང་ཐུགས་རྗེ་དཔལ་མངའ་གང་དེ་བསྔགས། །
མདོ་སྨད་ལྷོ་རྒྱུད་ནོར་འཛིན་སྒེག་མོའི་ལྟོར། །
ཀུན་མཁྱེན་དོལ་པོའི་རིང་ལུགས་བ་དན་དཀར། །
ཆེས་ཆེར་སྒྲེང་བའི་ཆོས་སྡེ་གང་དག་ལ། །
མགོན་ཁྱོད་ཕེབས་པས་ཐུབ་བསྟན་ལང་ཚོ་དར། །
བརྒྱུད་ལྡན་བྱིན་རླབས་དྲི་བསུང་འཐུལ་བའི་དབང་ལུང་
མན་ངག་མུཀྟི་ཀའི། །
དོ་ཤལ་གྱིས་སྒེག་ཟླ་བྲལ་ལུང་རྟོགས་ཡོན་ཏན་ལུས་རྫོགས་
གཉིས་འཐུང་དབང་། །
དོལ་པོའི་རིང་ལུགས་སྐྱོང་བའི་ཆོས་སྡེ་རྭ་བ་དཀར་བོར་
གོམ་པའི་སྟབས། །
བསྐྱོད་པའི་འགྲམ་པའི་དྲི་བསུང་མངར་བོས་བློ་ལྡན་
རྐང་དྲུག་དགའ་བ་སྟེར། །
ངེས་དོན་སྙིང་པོའི་སྦྲང་རྩིའི་ཟིལ་མངར་ལ། །
མངོན་པར་དགའ་བའི་གཟུར་གནས་བླུ་མ་ར། །
ཁྱོད་ཡོན་པད་མ་དཀར་བོའི་དགའ་ཚལ་དུ། །
བསྟོད་བསྔགས་འགྱུར་བ་འབུམ་ལྡན་དབྱངས་ཀྱིས་བྲེལ། །
མགོན་ཁྱོད་ཞབས་སེན་འོད་ཀྱིས་རེག་པ་ཡིས། །
ཕྱོགས་ལས་རྣམ་པར་རྒྱལ་བའི་ཆོས་སྡེ་ཆེའི། །
བཤད་སྒྲུབ་མྱ་ངན་མེད་པའི་དགའ་བའི་ཚལ། །
སྐྱེ་དགུའི་ལེགས་བྱས་རྭ་བར་ཅིར་ཡང་བཞད། །
རེས་འགའ་དབང་ལུང་ནོར་བུའི་གྲུ་ཆར་འཇོ། །
- 216 -



མདོ་སྨད་ཀྱི་ཇོ་ནང་བའི་ཆོས་སྡེ་རྣམས་སུ་བསྟན་འགྲོའི་བྱ་བ་རྒྱ་ཆེར་མཛད་པའི་ཚུལ།
སྐབས་འགར་རིམ་གཉིས་ཟབ་མོའི་དོན་ལ་གཞོལ། །
གཞན་ཚེ་བྱ་བ་ལས་ཀྱི་འཁོར་ལོས་བྲེལ། །
རྣམ་དཀར་འཕྲིན་ལས་འཛིན་མའི་ཁྱོན་ལ་བྲིས། །
སྔོན་ཚེ་འཕགས་པའི་ཡུལ་ན་ལི་ཙ་བྱི། །
ལྗོངས་འདིར་ཀུན་མཁྱེན་དོལ་པོ་ཞེས་གྲགས་པས། །
གཞན་སྟོང་གཏམ་གྱི་ཆོས་རྔ་ཆེར་བརྡུངས་པས། །
སྔོན་མེད་རྫོགས་ལྡན་གསར་བའི་དགའ་སྟོན་འཕྱུར། །
དུས་འདིར་མགོན་ཁྱོད་ཐུགས་བསྐྱེད་དག་པའི་མཐུས། །
ངེས་དོན་མདོ་བཅུའི་དགོངས་པ་ཇི་བཞིན་དུ། །
གཞན་སྟོང་བསྟན་པའི་རྒྱལ་མཚན་ལེགས་སྒྲེང་བས། །
ཆེར་སྙིགས་དུས་ཀྱང་རྫོགས་ལྡན་བསྐལ་བར་བྱས། །
ཞེས་ཁྱབ་བདག་དུས་ཀྱི་འཁོར་ལོ་དང་ གཉིས་སུ་མེད་ པའི་ རྡོ་རྗེ་སློབ་
དཔོན་ཆེན་པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་
མདོ་ཙམ་བརྗོད་པ་སྐལ་བཟད་དད་པའི་འཇུག་ངོགས་ལས། ཡུལ་མདོ་སྨད་ཀྱི་
དཔལ་ལྡན་ཇོ་ནང་བའི་བཀའ་སྲོལ་འཛིན་པའི་ཆོས་སྡེ་རྣམས་སུ་ཆིབས་བསྐྱོད་
མཛད་པ་དང་། ལྷན་ཅིག་བསྟན་པ་ལ་བྱ་བ་རྒྱ་ཆེར་བྱས་པའི་སྐབས་ཏེ་དགུ་
བའོ། ། ། །
- 217 -



བཅུ་པ། སྒྲུབ་བརྒྱུད་བསྟན་པའི་འབྱུང་གནས་བསེ་
དགོན་དུ་རྒྱ་བླ་པདྨ་རྣམ་རྒྱལ་གྱི་གཙོས་བུ་
སློབ་ཡོངས་ལ་རྒྱུད་སྡེ་རབ་འབྱམས་སོགས་
ཀྱི་དབང་བཀའ་རྒྱ་ཆེར་གནང་བའི་
ཚུལ་གཙོ་བོ་དང་། ཐོར་བུ་འགའ་
ཞིག་སྡེ་ཚན་དུ་བྱས་པའི་ཚུལ།
ལུང་དང་རིགས་པའི་ལུས་སྟོབས་རབ་རྫོགས་ཤིང་། ། ཕུན་ཚོགས་
སྤངས་རྟོགས་གཡུ་རལ་འཐུག་པོ་ཅན། ། ངེས་དོན་རིགས་པའི་འཇིགས་མེད་
གད་རྒྱངས་ཀྱིས། ། ཐུབ་བསྟན་གངས་རི་སྐྱོང་བའི་ཚུལ་ལ་བསྔགས། །
དགུན་སྟོད་དུ། ཆོས་ཚན་དགུ་བ་བློ་གྲོས་དང་། དྲི་མེད་འོད་གོ།
ཉིན་པ་འཇིགས་ཁོ་ སོགས་གྲྭ་བཅུ་ཕྲག་ལྷག་སྦྱོར་བ་ཡན་ལག་དྲུག་གི་སྔོན་
འགྲོར་འདུག་པའི་དབུ་བཟུང་སྐབས། རྗེ་བླ་མ་རིན་པོ་ཆེས། དམ་པ་གོང་
མའི་སྙན་བརྒྱུད་ཀྱི་མན་ངག་གིས་བརྒྱན་ནས་ཁྲིད་ཡིག་མཐོང་བ་དོན་ལྡན་གྱི་
གཟབ་ཁྲིད་མཐོང་བརྒྱུད་གྱི་ཕྱག་ལེན་དང་བཅས་ཞིབ་རྒྱས་སུ་བཀའ་དྲིན་དུ་
སྩལ། །
དེ་སྐབས་གསུང་འཕྲོས་སུ། རང་རེ་རྣམས་ཀྱིས་ལན་གཅིག་རྙེད་པའི་
དལ་བའི་རྟེན་བཟང་པོ་འདི་ཉིད་ཤིན་ཏུ་རྙེད་པར་དཀའ་བ་དང་། དོན་ཆེན་
པོར་ཤེས་པར་བྱས་ནས་ཉིན་མཚན་ཀུན་ཏུ་སྙིང་པོ་ལེན་པའི་ཐབས་ལ་འབད་
པར་བྱེད་དགོས་ཀྱི། ཚེ་འདིར་ཡུན་རིང་མི་སྡོད་པར་འཇིག་རྟེན་ཕྱི་མར་འགྲོ་
སྟེ། དཔེར་ན། ཆུ་ཡི་ཆུ་བུར་བཞིན་དུ་མི་བརྟན་པར་མྱུར་དུ་འཇིག་པའི་
-
218 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
ཆོས་ཅན་ཡིན། དེས་ན་དམ་པའི་ཆོས་ཀྱང་ཕྱི་བཤོལ་མི་བྱེད་པར་མྱུར་དུ་སྒྲུབ་
དགོས་ཏེ། རྗེ་ཏཱ་ར་ནཱ་ཐའི་འགུར་འབུམ་ལས། ཆོས་སྒྲུབ་འདོད་ཀུན་ལ་ཡོད་
མོད་ཀྱང་། ། དེ་སང་བྱ་གནངས་བྱའི་དབང་སོང་ནས། ། ཆོས་སྒྲུབ་པ་ཤིན་
ཏུ་ལུས་པ་མང་། ། དོན་དེ་ཕྱིར་སོམས་ལ་མྱུར་ཆོས་སྒྲུབས། ། ཞེས་གསུངས་
པའི་ཚུལ་ལ་དཔྱད་དགོས་གསུངས།
གཞན་ཡང་། བླ་མའི་རྣལ་འབྱོར་གྱི་ཁྲིད་ཀྱི་ལྷོངས་སུ། དཔལ་ལྡན་
བླ་མ་དམ་པ་ལ་སངས་རྒྱས་དངོས་ཀྱི་མོས་གུས་བྱས་ནས་གསོལ་བ་རྟག་ཏུ་
འདེབས་པ་ནི་བླ་མའི་རྣལ་འབྱོར་སྒོམས་པའི་དོན་ཡིན་པར་ཀུན་མཁྱེན་ཕྱོགས་
རྒྱལ་བས་གསུངས། དེ་བཞིན་དུ་བླ་མ་སངས་རྒྱས་དངོས་ཡིན་པར་མོས་པ་
བྱེད་པ་ཡང་། བླ་མའི་ཕུང་ཁམས་ སོགས་ སངས་རྒྱས་དངོས་ཡིན་པའི་རྒྱུ་
མཚན་གྱིས་སངས་རྒྱས་སུ་བསྒོམ་པར་བྱ་བ་མ་ཡིན་གྱི། རང་ལ་ཆོས་ཟབ་མོ་
སྟོན་པ་ལ་སོགས་པ་སངས་རྒྱས་ཀྱི་མཛད་པ་འཕྲིན་ལས་ཐམས་ཅད་བླ་མས་
སྒྲུབ་པར་མཛད་པས་བཀའ་དྲིན་ཤིན་ཏུ་ཆེ་བའི་ཆ་ནས་སངས་རྒྱས་དངོས་དང་
ཁྱད་པར་མེད་པ་ཡིན་ཏེ། སློབ་མ་དག་པ་རྣམས་ལ་ལམ་དག་ནི། ། བླ་མ་
དམ་པའི་དྲིན་ལས་བྱུང་བ་ཡིན། ། ཞེས་སོགས་དང་། འཇམ་མགོན་བླ་མ་ཏཱ་
ར་ནཱ་ཐས་ཀྱང་། མོས་གུས་སྒོམ་པའི་ཚུལ་ནི། རྩ་བའི་བླ་མ་དེ་ཉིད་དངོས་པོ་
ལ་གང་སུ་ཡིན་རུང་། སོ་སོའི་སྐྱེ་བོའམ། འཕགས་པ་སློབ་པ་དང་། དགེ་
བའི་བཤེས་གཉེན་ཕལ་བ་སོགས་སུ་ལྟ་བ་མ་ཡིན། སངས་རྒྱས་སུ་སྒོམ་དགོས།
ཞེས་གསུངས་པ་ལྟར། རང་ལ་རྡོ་རྗེ་ཐེག་པའི་ལམ་སྐྱེ་རུང་དུ་སྨིན་པར་བྱེད་
པའི་དབང་བསྐུར་བ་དང་། གསང་སྔགས་ཀྱི་ལམ་སྟོན་པའི་རྒྱུད་འཆད་པ་
དང་། ལམ་གྱི་གོལ་ས་དང་གེགས་སྐྱོན་ཐམས་ཅད་བསལ་ཏེ་ལམ་མ་ནོར་བ་
- 219 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སློབ་མའི་རྒྱུད་ཚོད་དང་མཐུན་པར་རིམ་གྱིས་འཁྲིད་པའི་རྩ་བའི་བླ་མ་རྣམས་
ནི་སངས་རྒྱས་ཀུན་འདུས་ཀྱི་ངོ་བོར་ཤེས་པར་བྱ་དགོས་ཏེ། བླ་མ་སྐུ་བཞིའི་
གངས་རི་ལ། ། མོས་གུས་ཀྱི་ཉི་མ་མ་ཤར་ན། ། བྱིན་རླབས་ཀྱི་ཆུ་རྒྱུན་མི་
འབྱུང་བས། ། སེམས་མོས་གུས་འདི་ལ་ནན་ཏན་མཛོད། ། ཞེས་སོགས་གྱི་
སྒོ་ནས་གསུང་བཤད་འབྱམས་ཀླས་པ་སྩལ། །
ཟླ་བཅུ་གཅིག་པའི་ཡར་ཚེས་ནས། བསམ་གཏན་གླིང་དུ་ཕུར་བའི་
སྒྲུབ་ཆེན་འཚོགས། འདི་ལོར། མཛོད་རུ་མ་སྡེ་བས་ཕུར་སྒྲུབ་ཀྱི་རིང་མང་
ཇས་བསྙེན་བཀུར་ཞུས། དེ་ནས་བསེ་དགོན་གྱི་རོང་འབྲོག་གཉིས་ཀྱི་ལྷ་སྡེའི་
མི་ཆེན་རྣམས་བསྡུས་ཏེ། སྤྱིར་བསྟན་འགྲོ་སྤྱི་དང༌། ཁྱད་པར་ངེས་དོན་གྱི་
བསྟན་པའི་རྐྱེན་སེལ་དུ་ཕུར་བའི་སྒྲུབ་ཆེན་ཟབ་མོ་འདི་བསྐལ་བའི་བར་དུ་
རྒྱུན་མི་ཆད་པའི་ཆེད་དུ། ད་ནས་བཟུང་ལོ་རེ་བཞིན་རེས་མོས་ཀྱིས་མང་ཇས་
བསྙེན་བཀུར་ཞུ་དགོས་པའི་བཀའ་ཕབ་པར། དེར་འདུས་ཐམས་ཅད་ཀྱིས་
དགའ་བ་དང་སྤྲོ་བའི་ངང་ལེགས་སོའི་དབྱངས་སྙན་དུས་གཅིག་ཏུ་ཞུས་པར་
ཐུགས་དགྱེས་པའི་མཆོད་པར་གྱུར། །
དགུང་ལོ་རེ་དྲུག་པ་སྟེ་རབ་གནས་ ལྕགས་རྟ་( ༡༩༩༠) ལོ་གསར་
དགྱེས་སྟོན་སྔར་འཁྱུད་ལྟར་དང་། ཟླ་དེའི་ཚེས་བཅུ་གསུམ་ནས་ཞབས་རྐང་
ལ་བསྙུང་གཞི་ཡོད་པ་དེ་ཉིད་འཕར་ལྡབ་ཏུ་བྱུང་བས། སྔ་ཕྱི་དུ་མར་དབོན་
ཀུན་དགའ་དཔལ་གྱིས། གྲུབ་དབང་དམ་པ་བླ་མ་བཟང་དགའ་ལ་བརྟག་
སྒྲིལ་དང་མོ་ཕྲུ་གནད་དུ་འགྲོ་བ་ཅིས་ཀྱང་དགོས་པར་ཞུས་ཚེ། ཁོང་གིས་
དཔལ་རྟ་མཆོག་རོལ་པའི་སྒྲུབ་ཆེན་སླ་ཆོས་སུ་མ་སོང་བའི་ཚད་དང་ལྡན་པ་
ཞིག་དགོས་གསུངས། དེ་ལྟ་བུའི་བརྟག་སྒྲིལ་གྱི་དོན་བཞིན་དབོན་ཀུན་དགའ་
- 220 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
དཔལ་དང་ནང་སློབ་རྣམས་ཀྱིས་གྲོས་མཐུན་བྱུང་སྟེ། ཚེས་ཉེར་གསུམ་ཉིན་
ནས། གཉུག་མར་གནས་པ་དང་། གློ་བུར་དུ་ལྷག་པའི་བསེ་འབྲོག་གཉིས་ཀྱི་
སློབ་བུ་བརྒྱ་ཕྲག་བརྒལ་བས། ཉིན་ལྔའི་རིང་ལ་དཔལ་རྟ་མཆོག་རོལ་པའི་
སྒྲུབ་ཆེན་གོང་མའི་ཕྱག་སྲོལ་ཇི་ལྟ་བ་བཞིན་ལེགས་སྒྲུབ་མཛད་པས། རྟ་
མགྲིན་དཔའ་གཏོར་ལས་བདུད་རྩི་ཕོར་བ་གསུམ་ཙམ་བབས་པ་སོགས་ཡ་
མཚན་པའི་སྐུའི་རིམ་གྲོ་དཔེ་གང་གིས་ཀྱང་མཚོན་བྱའི་ཡུལ་ལས་འདས་པར་
བྱས་པས། མ་འགྱངས་པར་གཟུགས་སྐུའི་ཟླ་ཤེལ་སྙུན་གྱི་སྒྲིབ་གཡོགས་དང་
བྲལ་ཏེ་གཟི་བྱིན་གྱི་འོད་དཀར་ཡོངས་སུ་སྤྲོ་བས་སྐྱེ་དགུའི་ཡིད་ལ་སྔོན་མེད་
པའི་དགའ་བདེའི་ཀུ་མུད་དུས་གཅིག་ཏུ་གྲོལ་བར་གྱུར་ཏོ། ། དེ་རྗེས་ལོ་རེ་
བཞིན་རྗེ་བླ་མ་རིན་པོ་ཆེའི་ཞབས་བརྟན་དུ་རྟ་མགྲིན་སྒྲུབ་པ་འཚོགས་པའི་
དབུ་ཚུགས།
ཡང་བར་སྐབས་ཤིག་ལ་མནལ་ལམ་དུ། སྲིད་པ་འདི་ནས་ལྔ་བའི་ལམ་
དུ་ཐེག་ཟིན་པའི་ཚེ་འདས་ཕོ་མོ་མང་བོ་རྗེ་ཉིད་ཀྱི་གམ་དུ་སླེབས་ཏེ། ཁྱེད་
ཀྱིས་ངེད་ཅག་ལ་ཁྲལ་བཞག་ཡོད་ཅེས་སྡིག་སྐད་མང་བོ་འདོན་གྱིན་འདུག
དེའི་ཚེ་ཁོང་གི་རྒྱུད་ལ་བཟོད་དུ་མེད་པའི་སྙིང་རྗེ་ཆེན་པོ་སྐྱེས་ནས་འདི་དག་
སྲིད་པ་བར་དོ་བ་རེའོ་སྙམ་ཏེ། ཁྱེད་ཅག་གིས་དེ་ལྟར་མ་ཟེར། ད་ལྟ་ཚེ་
འདིའི་སྣང་བ་ནུབ་ཟིན་ཡོད་པས་ཤི་བ་ལ་ངོས་ཟིན་པར་གྱིས་ཞེས་ངོ་སྤྲད་ཀྱང་
འཕྲོད་དཀའ་བ་དང་། ལྷག་པར་དེའི་ནང་ནས་བུད་མེད་རྒན་པ་ཞིག་གིས་ངུ་
ངག་གིས་སྡིག་སྐད་མང་བོ་འདོན། དེ་ལ་ཁོང་གིས་ཕྱག་མཛུབ་བཙུགས་ཏེ་
ཁྱོད་ཤི་ཟིན་ཡོད་པས་ངོས་ཟིན་པར་གྱིས་ཞེས་བཤད་གསུངས། དེ་དག་གི་
གྲལ་དུ་བུད་མེད་གཞོན་པ་ཞིག་ཡོད་པ་དེས། ཅི་ཡང་མི་ཟེར་བར་མགོ་བོ་ས་
- 221 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལ་དུད་དེ་འདུག དེ་ནི་མགོ་ལོག་ནས་ཁོང་ལ་བསྔོ་རྟེན་གློ་ཟུང་ཞིག་ཕུལ་བའི་
འདས་མ་ཞིག་ཡོད་པ་དེ་ཡིན་སྙམ་པ་རྨིས་གསུངས། དེ་དག་ནི་དཔེར་ན།
ཇོ་བོ་རྗེ་ནས་བརྒྱུད་པའི་རྨི་ལམ་ལ་བརྟེན་ནས་སྐྱེ་བ་སྔ་མ་དྲན་པའི་སྒྲུབ་ཐབས་
ཡོད་ལ། སྒྲུབ་ཐབས་དེ་ལ་བརྟེན་ནས་བར་སྲིད་ཀྱི་སེམས་ཅན་དག་དང་ངོ་
འཕྲད་པའང་བྱ་ནུས་ཏེ། གུ་རུ་ཉི་ཟླ་འོད་ཟེར་གྱིས། སྒྲུབ་ ཐབས་དེ་ལ་
བརྟེན་ནས་རང་གི་ནུ་བོ་རྡོ་རྗེ་རྒྱལ་མཚན་ཞེས་པ་དེའི་བར་སྲིད་དང་འཕྲད་
ཚུལ་སྲིད་པ་གསལ་བའི་མེ་ལོང་དུ་བཀོད་ཡོད་པ་སོགས་དང་ཚུལ་མཚུངས་སམ་
སྙམ། ཕྱི་ཉིན་དེ་དག་ལ་སྙིང་རྗེ་ཚད་མེད་པའི་ངང་ནས་འདོད་ཡོན་གསུར་
བསྔོ་དང་། མཚན་འཕོ་བ་སྨོན་ལམ་སོགས་ཀྱིས་མཚམས་སྦྱར་རྒྱས་པར་
གནང་། །
ཆོ་འཕྲུལ་ཟླ་བའི་མཇུག་ཏུ། སྒྲུབ་ཁང་བསམ་གཏམ་གླིང་ནས་བསེ་
འབྲོག་གཉིས་ཀྱི་བླ་གྲྭ་ཉིས་བརྒྱ་ལྷག་ལ། ཉིན་དུ་མའི་རིང་མི་ཏྲ་བརྒྱ་རྩའི་
དབང་ཡོངས་རྫོགས་དང་། ས་ལུགས་སྦྱོངས་རྒྱུད་བཅུ་གཉིས་ཀྱི་དབང་དང་།
བཀླག་ལུང་སྣ་ཚོགས་ཀྱི་བཀའ་དྲིན་སྩལ། དེ་ལྟར་མཛད་འཕྲིན་གྱི་ཆ་ཤས་ཕྲ་
མོ་རེ་རེ་ཡང་ངེས་དོན་སྒྲུབ་བརྒྱུད་ཀྱི་བསྟན་པའི་གསོས་སྨན་དམ་པར་གྱུར་
ཏོ། ། སྤྱི་ཟླ་གསུམ་པའི་ཚེས་བཅུ་དགུ་ལ་གདན་སར། དཔལ་དུས་ཀྱི་འཁོར་
ལོའི་བློས་བསླངས་བཞེངས་པའི་ཆེད་དུ། ངག་བརྩོན་ཆོས་རྗེ་དོལ་པོ་བའི་
ལུང་གིས་བསྔགས་པའི་གནས་མཆོག་དཔལ་འཛམ་ཐང་བསམ་འགྲུབ་ནོར་
བུའི་གླིང་དུ་བཏང་།
ཟླ་གཉིས་པའི་ཚེས་འགོར་འབྲོག་དགེའི་གྲྭ་གཅིག་དང་བསེ་དགོན་གྱི་
གྲྭ་གཅིག་སྟེ་གཉིས་ལ་ཁྲིད་ལུང་རྒྱས་པ་བྱས་ཏེ་གཉན་ཁྲོད་འགྲིམ་པར་མངགས།
-
222
-



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
ཚེས་བཅུ་གཉིས་ལ་འབྲོག་དགེ་བསམ་འགྲུབ་གླིང་ནས་གྲྭ་འགའ་དབེན་གསུམ་
ལ་འདུག་ཏུ་འབྱོར། ཚེས་བཅུ་གསུམ་ནས་བསེ་འབྲོག་གཉིས་ཀྱི་སྒྲུབ་གྲྭ་བ་
ཆོས་ཚན་དགུ་བ་ཚང་ཡོངས་རྫོགས་དབེན་པ་གསུམ་ལ་བཞག འདི་དག་གི་
སྐབས་སུ། སློབ་བུ་དེ་དག་ལ། ཁྲིད་ཡིག་མཐོང་བ་དོན་ལྡན་གྱི་སྟེང་ནས་
ཁྲིད་དམིགས་མདོར་བསྡུས་ཙམ་མ་ཡིན་པར། ཐོག་མཐའ་བར་གསུམ་དུ་
གསུང་བཤད་ཟབ་ཅིང་རྒྱ་ཆེ་ལ་འདུམ་བདེ་བ་བྱིན་རླབས་ཀྱི་ཚན་ཁས་ཡིད་
དབང་མེད་དུ་འཁུལ་བ། དབང་བོ་རབ་འབྲིང་ཐ་གསུམ་གྱིས་གོ་བདེ་བའི་
དོན་དུ་འགྱུར་ཚབས་ཆེ་བའི་ཟབ་ཁྲིད་ཀྱི་ཟླ་ཞུན་གསར་བའི་གྲུ་ཆར་ཕབས་
པས་ཡིད་ལ་དགའ་བའི་ཀུ་མུད་ཆེས་ཆེར་བཞད་དོ། །
ནག་ཟླའི་ནང་། ཐུགས་སྲས་དམ་པ་བུ་རྒྱས་སྤྲུལ་སྐུ་བསྟན་པ་གསལ་
བྱེད་དང་། འབྲོག་དགེའི་བྱམས་པ། ཇོ་ནང་གི་གྲྭ་བཞི་བཅས་གསན་མཁན་
ཉུང་བསྡུས་ལ། འཇིགས་བྱེད་སྒྲུབ་པའི་ལག་ལེན་མན་ངག་རྟ་ཁལ་མའི་ཁྲིད་
དང་། འཇིགས་མཛད་ཆེན་པོའི་སྲེག་བླུག་བསྡུས་པ་དང༌། གསང་བ་སྤྱིའི་
སྦྱིན་སྲེག འཇིགས་བྱེད་རྟོགས་བདུན། ཨུ་ཎི་ཥ་རྭ་ལུགས་ཀྱི་ངག་འདོན་
རྣམས་ཀྱི་ལུང་བཅས་གནང་སྟེ། བུ་རྒྱས་སྤྲུལ་སྐུ་དང་བྱམས་པ་གཉིས། བླ་མ་
རིན་པོ་ཆེའི་བཀའ་ལྟར་འཇིགས་བྱེད་བསྙེན་ཆེན་ལ་བཞུགས།
ཟླ་བཞི་བའི་ཚེས་ལྔ་ལ་རྡོ་རྗེ་འཛིན་པ་ཇོ་ནང་ཨ་ཁུ་ཡེ་ཤེས་དཔོན་སློབ་
དང་བཅས་པས། རྗེ་བླ་མ་རིན་པོ་ཆེས་བརྒྱུད་ལྡན་དམ་པའི་མན་ངག་དམར་
ཁྲིད་དུ་སྟོན་པ་རྣམས་གངས་ཀྱི་ཆུ་བཞིན་ངོམས་མེད་དུ་འཐུང་ནས། ཉམས་
རྟོགས་ཀྱི་མྱུ་གུའང་དེང་དུས་ལ་ལྟོས་ན་ཡ་མཚན་པའི་ཚད་དུ་སླེབས་མཚམས།
གངས་ཅན་གྱི་རྡོ་རྗེ་གདན་དཔལ་ཇོ་ནང་དུ་ཕེབས་པར་ཕྱོགས་ཚེ། རྗེ་ཉིད་
- 223 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཀྱིས། དེ་དག་ལ་འོས་བབ་ཀྱི་གནང་སྐྱེས་དང་། སེམས་ལ་ཕན་པའི་ལུགས་
གཉིས་ཀྱི་བསླབ་བྱ་གནད་དུ་ཐོན་པ་སེམས་ལ་ཟུག་འགྲོ་བ་ལྟ་བུ་མང་དུ་གནང་
བ་མ་ཟད། རྗེ་མར་བའི་དྲུང་ནས་མི་ལ་ཕེབས་པ་ལྟར་ཐུགས་བརྩེ་བའི་སྒོ་ནས་
བླ་སློབ་ཕན་ཚུན་འབྲལ་དཀའ་བའི་ངང་དེ་དག་ལམ་ལ་ཆས་སོ། །
ཟླ་ལྔ་བའི་ཚེས་བརྒྱད་ལ་དམེ་སྐོར་ཇ་རུ་ཚང་ཞེས་པའི་ཁྱིམ་གཞི་དེར་
ཕེབས་ཏེ། ཉིན་གཉིས་ལ་ གཡང་སྒྲུབ་ཀྱི་སྒོ་ནས་བུམ་པ་བཞག་པ་དང་།
དེར་ས་དགྲ་ཡོད་པ་སོགས་ལེགས་བཅོས་ཀྱི་རྟེན་འབྲེལ་བསྒྲིགས་ཏེ་དེ་དག་གི་
རེ་བ་བསྐངས། ཚེས་བཅུ་དྲུག་ལ་ཐུབ་བསྟན་ཕྱོགས་རྒྱལ་གླིང་གི་ནུབ་ངོས་ཀྱི་
འཁོར་འཕྲེང་དམངས་སྒོར་ཉིས་ཁྲི་བདུན་སྟོང་དྲུག་བརྒྱ་ལྷག་གིས་འགྲོ་སོང་
ཕོན་ཆེ་ བ་ བཏང༌ སྟེ། གསེར་ཚོན་ མ་ གཏོགས་ལེགས་འགྲུབ་བྱུང་བ་ལ་
གཟིགས་ཞིབ་གནང་ཞིང་ཐུགས་བབས་བྱུང་། ཚེས་ཉེར་གཉིས་ལ་ཀུན་དགའ་
སྲི་གཅོད་ལ་འཇམ་དབྱངས་དམར་སེར་གྱི་ཁྲིད་ཡིག་རྨོངས་མུན་སེལ་བའི་སྣང་
བྱེད་ཀྱི་སྟེང་ནས་མཛུབ་ཁྲིད་རྒྱས་པ་ཐུགས་མཉེས་ཚོར་དཔེ་ཟླ་དང་བྲལ་བའི་
ངང་ནས་བཀའ་དྲིན་དུ་སྩལ། ཚེས་ཉེར་དྲུག་ལ་སྒྲུབ་གྲྭ་ཆོས་ཚན་བདུན་པ་
ཚང་གིས། དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་ས་
བཅད་ལོ་གསུམ་གྱི་ཁོངས་སུ་ལེགས་པར་མཐར་ཕྱིན་པའི་སྐབས་དེར། རྗེས་
ཁྲིད་ཀྱི་གཟབ་བཤད་ཕུལ་དུ་བྱུང་བ་བྲག་ཐོག་ནས་ཆུ་འཕྱོ་བ་ལྟ་བུའི་ཚུལ་གྱིས་
གནང་། སློབ་བུ་སོ་སོ་ལ་སྒོས་སུ་ཁྱོད་ཀྱིས་འདི་དང་འདི་ལྟ་བུ་གྱིས་ཞེས་
འཕྲལ་ཡུན་ཀུན་ཏུ་ཕན་པའི་བསླབ་བྱ་ཡིད་འཁུལ་བ་རེ་གནང་། དེ་རྗེས་
གཉིས་ལ་འཇིགས་བྱེད་འབྲུ་ནོན་གྱི་བཤད་ལུང་དང་སྦྲགས་ཏེ་ཁྲིད་ཕོག །
ཟླ་དྲུག་པའི་ནང་ཁ་སྐད་དང་ཡིག་རིགས་མི་འདྲ་བ། ཤ་ཚུགས་དང་ཆ་
- 224 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
ལུགས་མི་འདྲ་བ་རྫས་དང་འཕྲུལ་གྱི་བཀོད་པ་འབྱམས་ཀླས་ཤིང་། ཟླ་བའི་
དཀྱིལ་འཁོར་ལའང་གོམ་པའི་འདེགས་འཇོག་ཅི་དགར་བྱེད་པའི་ནུབ་གླིང་གི་
རྒྱལ་ཁབ་ཐམས་ཅད་ལས་རྗེས་དང་འཕྲུལ་གང་གིས་ཆ་ནས་ཀྱང་མངོན་པར་
མཐོ་བའི་ཨ་རུ་ནས་བོད་ཀྱི་སྐད་ཡིག་གཉིས་བྱང་ཆུབ་ཅིང་། རྒྱལ་བསྟན་སྤྱི་
དང་། ཁྱད་པར་དཔལ་རྒྱལ་བ་ཇོ་ནང་བའི་ལྟ་གྲུབ་ལ་ཆོས་ཀྱི་རྗེས་འབྲང་གི་
དད་པ་བརྟན་པོ་མངའ་བའི་ཨ་རུ་བ་བློ་གྲོས་གཞན་ཕན་ཞེས་པ། ཡོན་ཏན་གྱི་
རྩལ་རྫོགས་པའི་བདག་ཉིད་ཆེན་པོ་རྗེ་བླ་མ་རིན་པོ་ཆེའི་དྲུང་དུ་འབྱོར་ཞིང་
མཇལ་ཕྱག་ཞུས་ཤིང་གུས་འདུད་ལྷུར་བླངས་ཏེ། ཁོ་བོའི་འདོད་མོས་ལྟར།
གཞན་སྟོང་དབུ་མ་ཆེན་པོ་ལ་དོགས་སློང་གཙོར་བཏོན་གྱི་སྒོ་ནས། དབུ་མ་
འཇིགས་མེད་གདོང་ལྔའི་ང་རོའི་ཁྲིད་ལུང་ཟབ་རྒྱས་སུ་གནང་ཞིང་། ཟུང་
འཇུག་གི་ རྒྱལ་ ཐབས་ སྦྱར་བཅིངས་ སུ་ གཏོད་པའི་གདམས་ པ་ གསལ་བར་
བསྟན་ཏེ། གཞན་སྟོང་གི་གླེགས་བམ་ཁོའི་སྤྱི་བོར་བཞག་ སྟེ་པོད་དབང་
བསྐུར་ཅིང་བྱིན་རླབས་བྱས་ནས། འཇིགས་མེད་གདོང་ལྔའི་ང་རོའི་ཕྱག་
དཔེའང་དེ་ལ་སྩལ་བས། བདེན་པ་གསར་རྟོགས་ལ་དགའ་བ་དཔག་ཏུ་མེད་
པས་ཀྱང་མཚོན་བྱའི་ཡུལ་ལས་འདས་པའི་སྤྲོ་བ་རྒྱས། ཕྱིས་སུ་རྡ་རམ་ས་ཐེག་
ཆེན་ཆོས་གླིང་ནས་ཨ་རུ་བ་དེ་ཉིད་ཀྱིས། ཀུན་མཁྱེན་གསུང་འབུམ་དང་
གཞན་སྟོང་གི་བསྟན་བཅོས་འགའ་རེ་འཕྲུལ་པར་དུ་བཞེངས་ཏེ། པར་ཕུད་
ཀྱི་ལེགས་སྐྱེས་ཕུན་སུམ་ཚོགས་པའི་འབུལ་ནོད་ ཟབ་ ཅིང་། ཐུགས་ནང་
གཤིན་པོའི་གསུང་འཕྲོས་ཞིབ་པའི་སྤྲིང་ཡིག་ཀྱང་བསྟུན་མར་རྗེ་ཉིད་ཀྱི་ཕྱག་ཏུ་
འབྱོར།
འཕགས་པ་ཐུགས་རྗེ་ཆེན་པོའི་ལྷ་ཁང་དུ་ཉེ་གནས་དམ་པས་ཞབས་ཕྱི་
- 225 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དང་བཅས་ཏེ་ སྐུ་དངོས་ཕེབས་ཀྱི་སྒོ་ནས། མི་བདུན་སྲིད་ལས་བཞི་ཡིས་
དམན་པའི་སྤྱན་རས་གཟིགས་ཕྱག་སྟོང་སྤྱན་སྟོང་དང་། གཞན་ཡང་། ཕྱག་
བཞི་བ་ཉིས་བརྒྱ་ལྷག་དང་། གཞན་ཚད་ལྡན་གྱི་སྐུ་འདྲ་ཆ་ཚད་ཞིབ་ཐོན་
མཐོང་བ་བརྒྱུད་པའི་ཕྱག་ལེན་མ་ནོར་བའི་སྒོས་ལེགས་པར་བཞེངས་གྲུབ་པའི་
ནང་གཞུག་ཏུ། རིང་བསྲེལ་རྣམ་བཞི་སོགས་ཕུལ་ཏེ་ཡེ་ཤེས་པ་རྟེན་ལ་ཞུགས་
པའི་རབ་གནས་ཚད་ལྡན་བྱས། དེ་སྐབས་གསུང་གི་ལྷོངས་སུ། རྟེན་ལ་ནང་ .
གཞུག་མ་ཕུལ་བའི་སྔོན་དུ་བགེགས་བསྐྲད་སོགས་གལ་ཆེ་ཚུལ་གྱི་གསུང་འཕྲོས་
དམར་བ་བྱུང་། །
ཟླ་དགུ་བའི་ཚེས་བཅོ་བརྒྱད་ཀྱི་རྗེ་བླ་མ་གུ་ཧྱའི་ཞབས་ཀྱི་དུས་མཆོད་ལ་
ཉེ་སྐབས། ཁོང་གུ་ཧྱའི་ཞབས་ཀྱི་སྐུ་གདུང་བྱང་ཆུབ་མཆོད་རྟེན་སྤུས་གཙང་
ཆ་ཚད་ཞིབ་པའི་ཁྱད་མཚར་བ་འདུ་ཁང་ཆེན་མོར་ལེགས་འགྲུབ་བྱུང་བ་ལ།
གདན་སའི་བླ་སྤྲུལ་ཆེ་དགུ་རྣམས་དང་ལྷན་ཅིག་ཉིན་གསུམ་གྱི་རིང་རབ་གནས་
འགྲོ་ཕན་རྒྱས་བྱེད་ཀྱི་སྒོས་དམ་ཡེ་བསྲེ་བའི་བྱིན་རླབས་ཟབ་ནན་དུ་མཛད།
དེའི་ཉིན་ གཅིག ཁོང་འདུ་ཁང་གི་གཡས་ཟུར་དུ་ ཆབ་གསང་ལ་
ཕེབས་ལམ་ཞིག་ནས། གར་འོང་ཆ་མེད་པའི་གྲྭ་བཙུན་ངུར་སྨྲིག་གིས་མཛེས་
པར་བཀླུབས་པ་ཞིག་གློ་བུར་དུ་ཐོན་ནས། རྗེ་ཉིད་ཀྱི་མདུན་དུ་པུས་མོ་སར་
བཙུགས་ནས་གུས་པའི་ཉམས་དང་བཅས་ཁྱེད་བླ་ཆེན་ཞིག་ཡིན་པས་བསྟན་
འགྲོར་མཛད་རྗེས་རླབས་ཆེན་བཞག་པར་ངེད་སྙིང་ནས་དགའ་སྤྲོ་སྐྱེས། ཞེས་
དང་། ད་དུང་ཡང་། ངེད་རང་ནས་སྒྲུབ་ཐུབ་པའི་དོན་ཅི་ཡོད་བཀའ་སྩོལ་
བར་ཞུ་ཞེས་ཞུས། རྗེ་ཉིད་ནས། སྒྲུབ་བརྒྱུད་ཀྱི་བསྟན་པ་སེམས་ལ་ཟུངས་
གསུངས་པ་ན། ལེགས་སོ་ཞེས་ཞུས་ཏེ་གར་སོང་ཆ་མེད་དུ་གྱུར། རྗེས་སུ་སྐུ་
- 226 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
འཁོར་རྣམས་ཀྱིས་དེ་སུ་ཡིན་གང་ཡིན་དཔྱད་པར་ཉིད་ཀྱིས་གསན་ནས། དེ་
ནི་དགོན་པ་ཞིག་གི་བསྟན་སྲུང་ཡིན་པར་ངེས་ཁོང་གི་གམ་དུ་ཐེངས་མང་བོར་
སླེབས་མྱོང་གསུངས།
ལྷ་བབས་དུས་ཆེན་དང་བསྟུན་ཆོས་ཚན་བཅུ་བ་འཇིགས་མེད་ཡེ་ཤེས་
དང་། དཔལ་འཛིན། རིན་ཆེན་རྣམ་རྒྱལ་སོགས་གྲྭ་བཅུ་ཕྲག་ལྷག་དཔལ་
དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་སྔོན་འགྲོ་ལ་འདུག་
པའི་དབུ་ཉེ་བར་བཟུང་། དེ་དག་ལ་བློ་ལྡོག་རྣམ་བཞི་ལས་བརྩམས་ཏེ་བློ་ངོར་
འདུམ་བདེ་བ་རྒྱུད་འཁུལ་ངེས་འབའ་ཞིག་གནང་བས། རྣམ་དཔྱོད་ཅན་
རྣམས་བསྟན་པ་སྤྱིའི་འགངས་གཤོག་པའི་གོ་བ་རྙེད་ཅིང་། བློ་གྲོས་དམན་པ་
རྣམས་ལའང་རང་རང་གི་བློ་ཚོད་དང་བསྟུན་པའི་འཕྲལ་ཡུན་གྱི་བསླབ་བྱ་བྱ་
སླ་ལ་དོན་ཆེ་བ་དུ་མ་ཞར་བྱུང་གི་ཚུལ་དུ་སྩལ་བ་ན། ཐམས་ཅད་ཡིད་ཚིམ་
ཞིང་དགའ་སྤྲོ་དང་དད་གུས་རྒྱ་ཆེར་འཕེལ། །
ཟླ་བཅུ་བའི་ཚེས་གཅིག་ལ། མགོ་ལོག་ཡར་ཐང་ནས་བླ་སྤྲུལ་ལྔ་བཅུ་
ལྷག རྗེ་བླ་མ་རིན་པོ་ཆེའི་དྲུང་དུ་ཆེད་དུ་ཕེབས་ཏེ་རྩེ་གཅིག་ཏུ་གསོལ་བ་
བཏབ་པའི་ངོར། ཚེས་གསུམ་ནས་ཉིན་བཅོ་བརྒྱད་ཀྱི་རིང་ལ། དེ་དག་དང་།
འབྲོག་དགེ རྩི་ནང་། གདན་སའི་བླ་སྤྲུལ་སོགས་གློ་བུར་དུ་ལྷགས་པ་དང་
གཉུག་མར་གནས་པའི་གྲྭ་བ་བརྒྱ་ཕྲག་གསུམ་ལྷག་འདུས་པར། དཔལ་ལྡན་
ཤངས་པའི་ཆོས་སྐོར་གྱི་དབང་ཡོངས་རྫོགས་དང་། ནི་གུའི་ཁྲིད་ཡིག་རྒྱས་པ་
ཐང་བརྡལ་མ་དང་། ནི་གུའི་སྔོན་འགྲོ གཙོ་འདུས་སོགས་གྱི་ཁྲིད་དང་།
གཙོ་འདུས་ཀྱི་ངག་འདོན་གྱི་བཀླག་ལུང་། གཞན་ཡང་། བདེ་མཆོག་ལཱུ་དྲིལ་
ནག་གསུམ་གྱི་དབང་། ས་ལུགས་སྦྱོངས་རྒྱུད་བཅུ་གཉིས་ཀྱི་དབང་། གཟའ་
- 227 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དབང་། མགོན་པོ་བྲག་རྫོང་མའི་དབང་དང་། མགོན་པོ་ཞལ་བཞི་བ་དང་།
རྣམ་སྲས། དྲཀད་སོགས་ཀྱི་ཕྱི་ནང་གསང་གསུམ་གྱི་རྗེས་གནང་སོགས་དམ་
ཆོས་བདུད་རྩིའི་གྲུ་ཆར་ཟད་མེད་ཀྱིས་ཚུལ་དུ་ཕབས། །
དཔལ་ཡེ་ཤེས་ཀྱི་མགོན་པོ་དྲཀད་ཀྱི་དབང་བཤད་སྐབས་གསུང་གི་
འཕྲོས་སུ། ཞལ་ནས། ཆོས་སྐྱོང་ཆེན་པོ་འདི་ཉིད་ནི་བདག་ཅག་གི་སྟོན་པ་
ཤཱཀྱའི་བསྟན་པ་ལ་ཐུབ་པ་བཅོམ་ལྡན་འདས་ཀྱིས་གྲོང་ཁྱེར་སེར་སྐྱར། ལྷ།
ཀླུ། གནོད་སྦྱིན། ལྷ་མ་ཡིན་སོགས་སྡེ་བརྒྱད་ཁོ་ན་ལ་ཞག་བདུན་དུ་ཆོས་
བསྟན་ནས་འབྱུང་བོ་ཐམས་ ཅད་འདུས་ པའི་ སྐབས་དེར། འཁོར་ཚོགས་
གཞན་ཐམས་ཅད་ཀྱང་འདུས་ཟིན་པའི་རྗེས་སུ། ནག་པོ་སྡེ་བོ་ཆེ་ཞེས་མཚན་
གསོལ་བ་དཔལ་ཡེ་ཤེས་མགོན་པོ་འདིས་འཇིགས་པའི་གད་རྒྱངས་ཆེན་པོ་དང་
ཕྱག་སྡེབ་སོགས་ཀྱི་རྣམ་འགྱུར་བསྟན་པས། འཁོར་ཚོགས་རྣམས་སྐྲགས་ཏེ།
འདི་ཉིད་ཅི་ཡིན་ཞེས་ཞུས་པ་ལ། དེ་བཞིན་གཤེགས་པས། འདི་ནི་མཐུ་བོ་
ཆེ་ཐམས་ ཅད་ ཀྱི་ གཙོ་བོ་ ཡིན་ ཞེས་ ལུང་ བསྟན་ ཅིང་ ཆོས་ གསུངས་ པས།
བདེན་པར་གཟིགས་པ་འདུས་པ་ཆེན་པོའི་མདོ་ལས་གསུངས་པ་ནི་ཚུལ་བསྟན་
གྱི་དབང་དུ་བྱས་པ་ཡིན་གྱི། དོན་དུ་ནི་ཆོས་སྐུ་སྐྱེ་བ་མེད་པ་ལས་སྐྱེ་བའི་ཆོ་
འཕྲུལ་དུ་སྣང་བའི་ཡེ་ཤེས་ཀྱི་མགོན་པོ་འཕགས་པ་སྤྱན་རས་གཟིགས་དང་ཐ་
མི་དད་པ་ཡིན། དེ་ལྟ་བུའི་ཡེ་ཤེས་ཀྱི་མགོན་པོ་དང་འཇམ་མགོན་དྷརྨ་བྷ་དྲ་
གཉིས་ལ་ཐུན་མོང་མ་ཡིན་པའི་དམ་ཚིག་གི་འབྲེལ་བ་ཟབ་པས། གདན་ས་
འདིའི་ཆོས་སྐྱོང་གི་གཙོ་བོར་མཛད་པ་ཡིན། དེའི་ཕྱིར་འཇམ་མགོན་བླ་མ་
ཆོས་བཟང་ཞབས་ཀྱིས་འདོད་རྒྱལ་ལྷ་ཡི་ཁང་བཟང་ནས། དཔལ་ཡེ་ཤེས་ཀྱི་
མགོན་པོ་དྲཀྐད་ཀྱི་རྟ་ཁ་ལ་འཇུས་ནས་སྒྲུབ་གནས་འདིར་སྤྱན་དྲངས་པ་ཡིན་
-
228 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
ཕྱིར། ཇི་སྲིད་བསྐལ་བ་མ་སྟོངས་བར་དེ་སྲིད་དུ་སངས་རྒྱས་ཀྱི་བསྟན་པ་
བསྲུང་བར་ཁས་བླངས། ཆོས་བཞིན་སྒྲུབ་པའི་གང་ཟག་ལ་མ་ཡིས་བུ་བཞིན་
དུ་སྐྱོང་བའི་འཕྲིན་ལས་ཀྱི་མཚན་མ་མིག་མཐོང་ལག་ཟིན་དུ་ཡོད་ཚུལ་སོགས་
གསུང་བཤད་ཡིད་འཕྲོག་པ་མང་དུ་གནང་།
ཟླ་བཅུ་གཅིག་པའི་ཚེས་ཉེར་བརྒྱད་ལ། རྗེ་བླ་མའི་དྲུང་དུ་དབང་ལུང་
རྒྱ་མཚོའི་ཕ་མཐར་ཕྱིན་པའི་ཏོ་ཙ་བླ་མ་མཁས་དཔལ་ཞབས་ཕེབས་ཏེ། ཉིན་
འགའ་ལ་རྣམ་གཉིས་ཐུགས་ཡིད་གཅིག་འདྲེས་ཀྱི་གསུང་འཕྲོས་དམར་བར་
བྱུང་། སྔོན་ཆད་ཁོང་ཚོར་སྒོ་མང་ནས་འབའ་མདའ་རིན་པོ་ཆེའི་གསུང་
འབུམ་གྱི་བཀླག་ལུང་སྤེལ་བ་བཞིན། རྗེས་སུའང་བླ་མ་དམ་པ་མཁས་དཔལ། །
རྗེ་བླ་མའི་ཐུགས་དགོངས་བཞིན་གདན་ ས་དེར་ཞབས་བསྐྱོད་ནས་འཇམ་
མགོན་བླ་མ་ཏཱ་ར་ནཱ་ཐའི་གསུང་འབུམ་སོགས་ལུང་རྒྱུན་གང་བཞུགས་སྤེལ་བའི་
ཐུགས་འདུན་རྣམ་གཉིས་ལ་ཡོད་ཀྱང་། མ་འགྱངས་པར་བླ་མ་དམ་པ་མཁས་
དཔལ་གཟིམ་ཁྲིའི་མཐའ་ཅན་དུ་གྱུར། །
དགུང་གྲངས་རེ་བདུན་བཞེས་པ་རབ་གནས་ལྕགས་ལུག་( ༡༩༩༡)
ལོ་སར་གྱི་མཛད་སྒོ་སྔར་འཁྱུད་ལྟར་དང་། སྔར་ལོའི་གནམ་སྟོང་ལ་སྐུ་ཞང་ཚེ་
རིག་གི་ཆུང་མ་ཉི་མ་སྒྲོན་འཆི་བའི་ལམ་པོ་ཆེར་ཐེག་པས། ལོ་གསར་ལ་སྤུར་
འཇོག་སྲོལ་མེད་ནའང་། རྗེ་ཉིད་ཀྱི་ཐུགས་བཀོད་ལྟར་འཛིན་དུ་བཅུག་སྟེ།
ཚེས་གསུམ་ལ། ཁོང་ཉིད་ཆེད་ཕེབས་ཀྱིས་གཤིན་པོ་རྗེས་འཛིན་གྱི་ཆོ་ག་དང་།
འཕོ་གཞུང་སོགས་ཀྱི་སྒོ་ནས་དམིགས་ཡུལ་གྱི་དོན་དུ་བསྔོ་སྨོན་རྣམ་པར་དག་
པས་མཚམས་སྦྱར་གནང་། ཆོ་འཕྲུལ་ཟླ་བའི་ཚེས་ཉེར་བཞི་ནས་སྔར་སྲོལ་
ལྟར་རྗེ་བླ་མ་རིན་པོ་ཆེ་ཞབས་ཟུང་འཇིགས་མེད་གདོང་ལྔའི་ཁྲི་ལ་བསྐལ་
- 229 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བརྒྱར་བརྟན་པའི་ཆེད་དུ་སྐུའི་རིམ་གྲོར་བསེ་འབྲོག་གི་སློབ་བུ་རྣམས་འདུས་ཏེ།
ཉིན་ལྔའི་རིང་ལ་རྟ་མགྲིན་སྒྲུབ་ཆེན་སླ་ཆོས་སུ་མ་སོང་བ་ཚད་ལྡན་ཞིག་བཏང་།
ཚེས་ཉེར་ལྔའི་ཉིན་བསེ་བསྟན་པའི་རྒྱལ་མཚན་སོགས་གྲྭ་བཞི་གཉན་ཁྲོད་དུ་
ཕེབས་པར་ཕྱོགས་ཚེ། དེ་དག་ལ་ཁྲིད་ལུང་དང་བྱིན་རླབས་ཐུགས་དགྱེས་
པའི་སྒོ་ནས་གནང་ཞིང་ཐུགས་སྨོན་རྒྱ་ཆེར་མཛད་དེ། གཟིམ་ཁང་ནས་དེ་
དག་ལམ་ལ་ཆས། །
ཟླ་གཉིས་པའི་ཉེར་ལྔའི་ཉིན་ཆོས་ཚན་བཅུ་བ་ཚང་རྫོགས་རིམ་སྦྱོར་བ་
ཡན་ལག་དྲུག་གི་ཐུན་མོང་མ་ཡིན་པའི་སྔོན་འགྲོ་དབེན་གསུམ་ལ་བཞག དེ་
མཐུན་ཆོས་ཚན་གོང་མ་གཉིས་ལ་ཁྲིད་ལུང་བྱས་ཏེ་འཁྲུལ་འཁོར་གོང་འགབ་ལ་
བཞག
ས་ཟླའི་དུས་ཆེན་དང་འབྲེལ་འདུ་ཁང་ཆེན་མོ་ནས། བརྟན་མཁས་ཀྱི་
ཡོན་ཏན་གཉིས་དང་ལྡན་པའི་གནས་བརྟན་འདུལ་བ་འཛིན་པ་ཆེན་པོ་དོན་གྱི་
སླད་དུ་མཚན་ནས་སྨྲོས་ཏེ། སྐྱབས་རྗེ་བླ་མ་རིན་པོ་ཆེ་ཀུན་དགའ་ཐུགས་རྗེ་
དཔལ་བཟང་པོའི་ཞལ་སྔ་ནས་ཀྱིས་མཁན་སློབ་སྦྲགས་མ་དང་། མཁར་སྤྲུལ་
བའི་སྐུ་ཤེས་རབ་ཆོས་འཕེལ་ ཞབས་ཀྱིས་གསང་ སྟེ་ སྟོན་ པའི་སློབ་དཔོན།
འདུལ་བ་འཛིན་པ་ཨ་ཁུ་སྦྱིན་པ་རྒྱ་མཚོས་དུས་གོ་བ་སོགས་ལས་ཀྱི་ཁ་སྐོང་
གྲངས་ཚང་བར་བྱས་ཏེ། ཆོས་ཀྱི་བདུད་རྩིས་གཅེས་པར་བསྐྱངས་པའི་བསེ་
ཀུན་དགའ་ཕུན་ཚོགས་སོགས་དགུ་བཅུ་དགེ་ཚུལ་དང༌། དོན་དྲུག་བསྙེན་
རྫོགས་ཀྱི་བསླབ་པའི་གཞི་ལ་བཀོད། དེ་རྗེས་སྒྲུབ་ཁང་བསམ་གཏན་གླིང་
ནས་འབྲོག་དགེ་དང་། མགོ་ལོག་སོགས་གཞི་བྱེས་ཀྱི་གྲྭ་བ་ཉིས་བརྒྱ་ལྷག་ལ།
དཔལ་རྡོ་རྗེ་འཇིགས་བྱེད་ཀྱི་འབྲུ་ནོན་དང་། རྡོ་རྗེ་འཇིགས་བྱེད་ཀྱི་མན་ངག་
- 230 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
རྭ་ལོའི་སྙན་བརྒྱུད་ཐུན་མོང་མ་ཡིན་པ་ཤིན་ཏུ་གསང་བའི་ཆོས་སྐོར་དང་། རྗེ་
གྲོང་མང་བའི་གསེར་ཞུན་དང་། ལྷ་ཆེན་དགྱེས་པའི་མཆོད་སྤྲིན་སོགས་ཟབ་
གསང་གདམས་ པའི་ ཉིང་ཁུ་དུ་མས། དེ་དག་གི་བློ་ཡི་ཡོལ་ གོ་ཡོངས་སུ་
གཏམས་པར་མཛད། དེ་སྐབས་དཔལ་རྡོ་རྗེ་འཇིགས་བྱེད་ཀྱི་རྫོགས་རིམ་ལ་
ཤིན་ཏུ་བཀའ་རྒྱ་ཡོད་པས་དེའི་ཟབ་ཁྲིད་མ་གནང་ངོ་། ། །
ལྔ་བའི་ཚེས་ཉེར་ལྔ་ལ་འབྲོག་དགེའི་སྒྲུབ་གྲྭ་བ་ལ་དབང་བོ་ཉེར་བཞིའི་
ཁྲིད་དང་
། ཚེས་ཉེར་བརྒྱད་ནས། རྗེ་ཉིད་ཀྱིས་མཚམས་བཅད་ཀྱི་སྒོ་ནས་
འཇམ་མགོན་ཆོས་བཟང་ཞབས་ཀྱིས་གསུང་གི་སྟེང་ནས་ཀུན་རིག་གི་བསྙེན་
མཚམས་ཟབ་མོ་ལ་ཟླ་གཉིས་ལྷག་ལ་བཞུགས། དེ་སྐབས་དམ་པ་འདི་ཉིད་
བཞུགས་སའི་གཟིམ་ཁང་ཡང་། གཟིམ་ཁང་ར་བར་ཁང་མིག་ཆུང་བ་ཞིག་
བཞེངས་བར། ནང་དུ་འདམ་ཞལ་ཞིབ་མོར་བྱས་པའི་ངོར་ཀུན་མཁྱེན་དོལ་
པོ་སངས་རྒྱས་ཀྱི་སྐུ་ཆེ་བ་དང་པདྨ་བླ་བྲེའི་རི་མོ་བྲིས་པ་ལས། ངོ་བན་ལག་
མཐིལ་ཙམ་ཡང་མེད་པ་ཞིག་དང་། གསོལ་ཐབ་དང་། གཟིམ་ཆས། ཉེར་
སྤྱོད་སོགས་ཉུང་ཙམ་བསྟེན་ནས་བྱ་བྲལ་རྣལ་འབྱོར་གྱི་བརྟུལ་ཞུགས་ཉེ་བར་
བཟུང་བར་རང་ཤུགས་ཀྱིས་ཐུགས་གོམས་པར་གྱུར། དེར་ཞལ་འདོན་དང་།
བསྙེན་པ་གྲངས་བསོགས་ཀྱི་སྤྲོས་པ་ཆེར་མི་མཛད་པར། དུས་ནམ་ཀུན་ཏུ།
ཐུན་མོང་དང་ཐུན་མོང་མ་ཡིན་པའི་བསྐྱེད་རྫོགས་ཀྱི་ལམ་ཟབ་མོ་ལ་ཐུགས་རྩེ་
གཅིག་ ཏུ་ གཞོལ་ ཞིང་། ཉམས་ དང་ རྟོགས་ པའི་ ཀློང་ བརྡོལ་ ཏེ། སྟོང་
གཟུགས་རབ་འབྱམས་ཀྱི་སྣང་བ་ཆེས་ཆེར་མཆེད་བཞིན་དེའི་ངང་དུ་ཉིན་
མཚན་དབྱེར་མེད་དུ་བཞུགས་ཏེ། གཟིམ་ཁང་གི་སྒོའི་ཕྱིར་རོལ་ཙམ་དུ་ཡང་
མི་ཕེབས་པར་ནང་དུ་ཐུགས་དམ་ལ་གཡེལ་བ་མེད་པར་རྒྱུན་དུ་བཞུགས་པས།
- 231 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
དྲུང་སྡོད་ པ་ རྣམས་ ཀྱིས། ཞབས་ རྐང་ལ་ སྙད་བཏགས་ཏེ་བཤོལ་ནའང་།
ཐུགས་མ་རངས་པའི་ཚུལ་གྱིས། ཞལ་ནས། སྒྱུ་ལུས་ཀྱི་ཕུང་བོ་འདི་མ་དོར་
བར་དུ་ནད་ཀྱང་མི་འདོར་བས། ད་ང་རྒན་པོ་ཞིག་ཁྱེད་རྣམས་ཀྱིས་ལམ་ལ་
འཇོག་མི་ཐུབ་གསུངས་ཏེ་བཤོལ་ཐབས་དབེན། འོན་ཀྱང་། ཐུན་མོང་ལམ་
གྱི་རིམ་པ་རྣམས་དང་། རྒྱུད་སྡེ་བཞིའི་དཀྱིལ་འཁོར་སྤྱི་དང་། ཁྱད་པར་
དཔལ་དུས་ཀྱི་འཁོར་ལོའི་དབང་དང་བསྐྱེད་རྫོགས་ཀྱི་ལམ་གྱི་རིམ་པ་རྣམས་
སྐལ་ལྡན་གྱི་བུ་སློབ་སོ་སོར་རྒྱུན་མི་ཆད་པར་སྟོན་པར་མཛད། དཔལ་ལྡན་བླ་
མ་དམ་པ་འདིས། བསྐྱེད་རྫོགས་ཀྱི་ལམ་ལ་སོགས་པའི་ཆོས་ཁྲིད་ཀྱི་རིམ་པ་
རྣམས་སློབ་བུ་རྣམས་ཀྱི་རྒྱུད་ལ་ངེས་ཤེས་སུ་གསལ་འདེབས་པ་དང་ཉམས་དང་
རྟོགས་པ་ངོ་སྤྲད་པ་སོགས་ཅི་དགོས་ཀྱི་བྱ་བ་ཐམས་ཅད་གཞན་ཕན་གྱི་ཐུགས་
བསྐྱེད་ཁོ་ནའི་སྒོ་ནས་དཔལ་རྒྱལ་བ་ཇོ་ནང་བའི་རིང་ལུགས་དྲི་མ་མེད་པའི་
བསྟན་པ་ཆེས་ཆེར་རྒྱས་པར་མཛད། ཕྱོགས་ནས་དཀོར་རྫས་སྡུད་པ་དང་
འཇིག་རྟེན་གྱི་བྱ་བའི་ཆ་ནི། ཁོང་ལ་ཅུང་ཟད་ཀྱང་ཡོད་པ་མ་ཟད་ཐུགས་ལ་
ཞེན་པ་གཏན་ཆད་དུ་སོང་ནས་དེའི་ཕྱོགས་ལ་ཐུགས་མི་སྤྲོ་བ་ནི་ཉིད་ཀྱི་ཞལ་
ནས་ ཡང་ ཡང་ གསུངས་ ཤིང་ མཛད་ སྤྱོད་ཀྱི་འབྲས་ རྟགས་ ལས་ ཀྱང་ ཤེས་
སླའོ། ། །
དེའི་སྐབས་རྒྱ་མཚོ་ཞེས་པ་ལྔ་བའི་ལམ་དུ་ཐེག་སོང་བ། མཚན་འཕོ་
ལུང་ཞུ་བར་ཁོང་གི་གཟིམ་ཤག་གི་སྒོ་དྲུང་དུ་སླེབས་པས། དེར་བར་དོའི་ངོ༌
སྤྲོད་རྒྱས་པ་དང་། གནས་ལུགས་ལྟ་བའི་འཕོ་བ་སོགས་གསུངས་ཤིང་། ལྷག་
པར་སྤྱི་བོར་ཐར་བ་མ་ལན་མང་བོར་ཡང་བསྐྱར་ཡང་བསྐྱར་གསུང་བཞིན་
འདུག དེའི་ཚེ་དམིགས་ཡུལ་ལ་ཆེས་མི་བཟོད་པའི་སྙིང་རྗེ་ཆེན་པོའི་སྒོ་ནས་
- 232 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
སྤྱན་ཆབ་ཀྱང་བྱུང་ སྟེ། དེ་ཉིད་ངན་སོང་དུ་སྐྱེས་ པའི་གསུང་ཟུར་བྱུང་།
འཕྲལ་དུ་དེའི་གཉེན་ཉེ་རྣམས་ལ། ཚེ་འདས་ཀྱི་དགེ་རྩར་རྡོར་སེམས་ཀྱི་སྐུ་མི་
ཚད་དུ་ལོངས་པ་བཞེངས་པ་དང་། ཡིག་བརྒྱ་དུང་ཕྱུར་བཅོས་འདོན་སོགས་
བྱེད་དགོས་ཚུལ་སྦ་གསང་མེད་པར་གསུངས། སེམས་ཅན་གཅིག་གི་ཕྱིར་དུ་
སྤྱན་ཆབ་འདོན་པ་སོགས་འདི་འདྲའི་མཛད་པ་གནང་བ་ནི། འཕགས་ཆེན་
རྒྱལ་སྲས་བྱང་ཆུབ་སེམས་དཔའ་རྣམས་ཀྱི་མཛད་སྤྱོད་བླ་ན་མེད་པ་དང༌།
ཐུགས་རྒྱུད་ལ་བྱམས་སྙིང་རྗེས་གཙོ་བོར་གྱུར་བའི་ཟབ་ལམ་གྱི་ཡོན་ཏན་ཁྱད་
པར་ཅན་ཡོད་པའི་འབྲས་རྟགས་སུ་གསལ།
ལྷ་བབས་དུས་ཆེན་དང་འབྲེལ། ཆོས་ཚན་བཅུ་གཅིག་པ་ཚེ་བཀྲ་དང་།
ཤར་ཕུན་ཚོགས་དགེ་ལེགས། ཨ་དཔའ་འཇམ་དཔལ་སོགས། གདན་ས་
དང༌། འབྲོག་དགེ ཨ་དཔའ་སོགས་ནས་ཕེབས་པའི་གྲྭ་དུ་མ་ལ། ཁྲིད་ཡིག་
མཐོང་བ་དོན་ལྡན་དང་སྒོམ་རིམ་གཉིས་རྩ་འགྲེལ་དུ་བྱས་ནས་བཤད་ཁྲིད་ཟབ་
རྒྱས་སུ་གནང་སྟེ། དེ་དག་རྫོགས་རིམ་སྦྱོར་བ་ཡན་ལག་དྲུག་གི་སྔོན་འགྲོ་ལ་
འདུག་པའི་དབུ་བཟུང་སྐབས།
སྐྱབས་མགོན་མཆོག་སྤྲུལ་རིན་པོ་ཆེ་མཁར་སྤྲུལ་བའི་སྐུ་རྗེ་བླ་མ་རིན་པོ་
ཆེའི་དྲུང་དུ་ཆེད་ཕེབས་ཀྱིས། ཁ་བཏགས་ཉིན་བདེ་མ་ཞིག་ཕྱག་ཏུ་ཕུལ་ཏེ་ཞུ་
རྒྱུར། ཁོང་གི་དབོན་མཁར་བློ་གྲོས་དང་ཕོ་ཚ་ཀུན་བཟང་གཉིས་སྒྲུབ་ཁང་
ལས་གཞན་པའི་དབེན་པའི་རི་ཁྲོད་དུ་སྦྱོར་དྲུག་ལ་མཚམས་དམ་པོར་བྱས་ནས་
འདུག་རྒྱུ་དང་། ལྷག་པར་ཞུ་སྙིང་ནི། རྗེ་ཉིད་ཀྱིས། དེ་གཉིས་ལ་ཐུགས་
བརྩེ་བས་སྤྱན་བསྐྱངས་གནང་སྟེ་དཔེ་ཁྲིད་དང་བྱིན་རླབས་སོགས་བྱེད་དགོས་
པའི་ཞུ་དོན་ཕུལ་བར། མཆོག་སྤྲུལ་དམ་པའི་ཐུགས་དགོངས་བཞིན་ཞལ་
- 233 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
བཞེས་གང་ལེགས་ཤིག་གནང་སྟེ་ཕན་ཚུན་གུས་བཀུར་ཚད་མེད་དང་ལུགས་
གཉིས་ཀྱི་གསུང་གླེང་ཞིབ། དེ་ལུགས་བཞིན་རྗེ་བླ་མ་རིན་པོ་ཆེས་རྫིང་གི་པད་
མ་བཞིན་ བསྐྱེད་ བསྲིངས་མཛད་ཀྱང་། ཕྱིས་ སུ་ཡུལ་དུས་ཀྱི་དབང་གིས་
ཐུགས་ཟིན་ཞིག་མ་བྱུང་ངོ་། ། །
ཟླ་བཅུ་བའི་ཚེས་ཉེར་གཅིག་ལ་མཆོག་ཚང་ངང་ཚེ་དུས་ཆོས་སུ་གྱུར་བ་
ལ་རྗེས་འཛིན་གྱི་ཆོ་ག་དང་བསྔོ་སྨོན་རྣམ་པར་དག་པས་མཚམས་སྦྱར་གནང་
ཞིང་། ཐར་བའི་ཐེམ་ སྐས་སུ་བགྲོད་པའི་གསུང་ཟུར་ཉེ་གནས་དམ་པར་
གསུངས། ཟླ་བཅུ་གཅིག་པའི་ཡར་ཚེས་སུ་མགོ་ལོག་ནས་གྲྭ་ཨཱརྱ་དང་གཉིས་
ཕེབས་པ། སྐབས་དེའི་གདན་སའི་གཅོད་མཚམས་པ་ སོགས་དང་ལྷན་དུ།
ཡུམ་ཆེན་མོ་མི་མོའི་ཤ་ཚུགས་ལ་བརྟེན་པ་མ་ཅིག་ལབ་ཀྱི་སྒྲོན་མའི་ཐུགས་ཀྱི་
དགོངས་བཅུད་གཅོད་ཁྲིད་གནད་དོན་སྙིང་པོ་དང་། རྒྱ་གར་གྲུབ་པའི་ཞལ་
ལུང་གི་བཤད་ལུང་ཟབ་མོའི་སྒོ་ནས་གཅོད་ཀྱི་གནད་དོན་རྣམས་ཞིབ་ཁྲིད་
མཛད།
མགོ་ལོག་སྦྲ་སར་གྱི་བུད་མེད་ཅིག་ལ། གྲིབ་གདོན་ཚབས་ཆེན་བྱུང་བ་
ལ་རིམ་གྲོ་འཕྲོད་བསྟེན་ཅི་ཙམ་བསྟེན་ཀྱང་མ་ཕན་པར། རྗེ་ཉིད་ནས། དེ་
ལ་ཚེ་དབང་ལྷ་གཅིག་བུམ་གཅིག་གི་དབང་དང་། བཀའ་བསྒོ་བྱིན་རླབས་
བྱས་པས་འཕྲལ་དུ་དྭངས་བསྐྱེད་བྱུང་། དེ་ནི་བྱང་ཆུབ་ཀྱི་སེམས་མཚན་ཉིད་
པ་རང་རྒྱུད་ལ་སྐྱེ་བའི་རྒྱུ་མ་ནོར་བ་ནི་ཚད་མེད་པ་བཞི་བོ་དེ་ཡིན། དེ་ཉིད་ཀྱི་
དོན་ཚུར་བསྡུས་ན་བསམ་པ་བཟང་པོ་ཞིག་ལ་འདུ་བ་གསུངས་པས། རྗེ་ཉིད་
ལའང་དུས་དང་རྣམ་པ་ཀུན་ཏུ་བསམ་པ་བཟང་པོ་མངའ་བའི་དན་རྟགས་སུ་
ཤེས་པར་བྱའོ། ། བསམ་པ་བཟང་པོ་མངའ་ན་དེའི་མཐུས་མི་མཐུན་རྐྱེན་
-234 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
ངན་ཐམས་ ཅད་བ་མོ་ལ་ཉི་འོད་ཕོག་པ་བཞིན་ཞི་བ་ཡིན་ཏེ། དཔེར་ན།
སྔོན་ཇོ་བོ་རྗེ་ལྷ་ཅིག་ཕྱག་བསྙུང་བ་ལ་འབྲོམ་སྟོན་པའི་པང་དུ་བཞག་ནས་འདི་
ལ་ཁྱོད་ཀྱིས་བྱིན་རླབས་ཤིག་གྱིས་དང་། ཁྱོད་ལ་བསམ་པ་བཟང་པོ་ཡོད་པ་
ཡིན་གསུངས་པ་ལྟ་བུའོ། ། །
དགུང་ལོ་རེ་བརྒྱད་ལ་ཕེབས་པའི་རབ་གནས་ཆུ་སྤྲེལ་(༡༩༩༣)ལོ་
སར་གྱི་དགའ་སྟོན་སོགས་རྒྱས་པར་བསྟར། ཆོ་འཕྲུལ་སྨོན་ལམ་ཆེན་མོའི་
ཚེས་བཅུ་བཞི་ནས། སྐབས་དེའི་སྒྲུབ་དཔོན་སྐུ་ལྔ་དང་། བསམ་བཟང་
སོགས་ལ། ངག་དབང་ཚོགས་གཉིས་རྒྱ་མཚོའི་དཔལ་ཆེན་རྡོ་རྗེ་གཞོན་ནུའི་
ཁྲིད་ཡིག་རྒྱས་པ་དང་། ཀོང་སྤྲུལ་གུ་ཎའི་ཕུར་བའི་ལུས་དཀྱིལ་བསྡུས་པ་དང་།
དཔལ་ཆེན་ ཐུགས་ ཐིག སྦས་ པ་ མིག་འབྱེད་ སོགས་ཀྱི་བཤད་ཁྲིད་དང་།
ཕྱག་རྡོར་གཏུམ་པོ་ཁྲ་ཐོག་གི་དབང་དང་། འཇམ་དབྱངས་དཀར་པོ། མི་
འཁྲུགས་པ་སོགས་ཀྱི་ཟབ་ཁྲིད་རྒྱས་པ་སྩལ། ཚེས་ཉེར་དགུ་ལ་དཔལ་ཆེན་རྟ་
མཆོག་རོལ་པའི་སྒྲུབ་པ་ཉིན་ལྔ་བའི་ལུགས་སུ་བྱས་ཏེ། བསེ་འབྲོག་གི་སློབ་བུ་
རྣམས་འཚོགས་ནས་སྐུའི་རིམ་གྲོ་གཟབ་ལྡན་དུ་བསྒྲུབས། དེ་སྐབས་སྐུ་ཚ་
བསམ་བཟང་དང་འབྲོག་དགེའི་བྱམས་པ་སོགས་གྲྭ་འགའ་ལ་ཉིན་དུ་མར།
གསེར་ཆོས་སོགས་དབང་འགའ་བཀའ་དྲིན་དུ་སྩལ། །
གཉིས་པའི་ཟླ་མཇུག་ཏུ་ཆོས་ཚན་བཅུ་གཅིག་པ་བསེ་འབྲོག་དགེ། ཨ་
དཔའ་སོགས་ཀྱི་གྲྭ་ཉི་ཤུ་རྩ་གྲངས་ལ། སྦྱོར་བ་ཡན་ལག་དྲུག་གི་ཐུན་མོང་མ་
ཡིན་པའི་སྔོན་འགྲོ་དབེན་པ་གསུམ་གྱི་བཤད་ཁྲིད་འབྱམས་ཀླས་པ་ལ་ཡིད་ལ་
ཕན་པའི་བསླབ་བྱ་ཡིད་འཕྲོག་པ་མང་བོས་བརྒྱན་ཏེ་བཀའ་དྲིན་དུ་སྩལ་བ་
དང་ལྷན་ཅིག དེ་དག་དབེན་གསུམ་གྱི་མུན་མཚམས་ལ་འཇོག་གནང་མཛད།
- 235 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མགོ་ལོག་པ་གཉིས་ལ་ཁྲིད་ལུང་བྱས་ཏེ་གཉན་ཁྲོད་དུ་བརྫངས།
སྐབས་ཤིག་ཏུ། ལྷ་རིས་པ་སྒོ་སྡུན་དགེ་སློང་ཀུན་ཆོས་ཀྱིས། ཀུན་
མཁྱེན་དོལ་པོ་ཡབ་སྲས་ཀྱི་ཞལ་ཐང་ཞིག་བཞེངས་གྲུབ་སྟེ་རབ་གནས་བྱེད་དུ་
སྐུ་མདུན་དུ་སླེབས་པར། རྗེ་ཉིད་ཀྱིས། སྤྱན་འདྲེན་ཁྲོས་གསོལ་རྒྱས་པའི་
སྒོས་དམ་ཡེ་སྲེ་བའི་བྱིན་རླབས་དང་རབ་གནས་མཛད་དེ། ཞལ་ནས། ཁོང་
གིས་སྤྱན་དྲངས་པའི་ཀུན་མཁྱེན་དོལ་པོ་བ་དེ་ལ་ཐིམ་སོང་ཐལ། འོན་ཀྱང་
ཁྱེད་ཀྱིས་བྲིས་པའི་སྐུ་གཟུགས་འདི་དང་མི་འདྲ་བ་ཞིག་རེད་ཅེས་ཞལ་རྩེད་ཀྱི་
ཚུལ་དུ་གསུངས། དོན་དུ་རྗེ་རང་ཉིད་ཀྱིས་དམ་ཚིག་པ་ལ་ཡེ་ཤེས་པ་དངོས་སུ་
བསྟིམས་པའི་བྱིན་རླབས་མི་ཟད་པའི་གཏེར་ཆེན་པོར་བསྒྲུབས་པ་དང་ཀུན་
མཁྱེན་ཡབ་སྲས་ཀྱི་སྐུའི་སྣང་བ་དང་སྐད་ཅིག་ཀྱང་མི་འབྲལ་བའི་བརྡར་མངོན་
ནོ། །
དེ་ནས། གདན་སའི་འཇིགས་བྱེད་ཁང་ཚན་གྱི་སྒྲུབ་མཆོད་ཀྱི་སྐབས་
དང་བསྟུན། ཤར་ཁ་སྤྲུལ་བའི་སྐུ་དང༌། ཁང་ཚན་གྱི་དགེ་རྒན་ཆེ་བགྲེས་
རྣམས་ཀྱིས་ཐུན་མོང་དུ་གསོལ་བ་བཏབ་པའི་ངོར། ནག་ཟླའི་ཚེས་བཅུ་
གསུམ་ཉིན་འཚོགས་སུ་ ཕེབས་ཏེ། སྔ་དྲོར་དེ་གའི་འཚོགས་ཀྱི་མགོན་དུ་
བཞུགས། ཕྱི་དྲོར་ཁང་ཚན་གྱི་གཙོས་ གྲྭ་ཚང་ཡོངས་ལ། དཔལ་རྡོ་རྗེ་
འཇིགས་མཛད་ཆེན་པོ་ ལྷ་བཅུ་གསུམ་མའི་དབང་སྨིན་ རྒྱས་ སུ་ སྩལ། དེ་
སྐབས་དབང་བཤད་ཀྱང་ཤིན་ཏུ་ཟབ་ཅིང་རྒྱ་ཆེ་ལ། རྣོ་ཞིང་འདྲིལ་བ་དཀའ་
བའི་གནས་ལས་བརྩམས་ཏེ་བཤད་པ་རྒྱ་ཆེར་མཛད་པས་གཟུ་བོར་གནས་པ་
རྣམས་དད་པའི་ཤུགས་ཀྱིས་མིག་ནས་མཆི་མ་འཁྲིགས་པ་བྱུང་། སྲོད་ལ་སྒྲུབ་
ཁང་བསམ་གཏན་གླིང་ནས་སྒྲུབ་གྲྭ་བ་རྣམས་ལ་མཆོག་དབང་ཁྱད་པར་ཅན་
-
236 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
བཀའ་དྲིན་དུ་སྩལ།
ཕྱི་ཉིན་ཨ་ཁུ་ངག་དབང་སོགས་ཀྱི་ངོར། ཁང་སར་ཉིན་ཡུལ་དགོན་གྱི་
གྲྭ་བཅོ་ལྔ་དགེ་ཚུལ་དང་། བཅུ་ཙམ་བསྙེན་རྫོགས་སུ་བཀོད། ཚེས་བཅུ་དགུ་
ལ་ཉེ་གནས་དམ་པ་ལ་དཔལ་ཐུབ་བསྟན་ཕྱོགས་རྒྱལ་གླིང་གི་ནུབ་ངོས་ཀྱི་
འཁོར་ཕྲེང་གི་སྟེང་ངོས་སུ་བརྒྱུད་ལྡན་བླ་མའི་འདྲ་སྐུ་སྣ་ཚོགས་དང་། འོག་
ངོས་སུ་བོད་མི་རིགས་ཀྱི་མཛེས་རྩལ་རི་མོའི་ཁྱད་ཆོས་རྣམས་འབུར་དུ་ཐོན་
པར་བྱས་ཏེ་རྒྱན་རིས་ཀྱི་པ་ཏྲ་མང་བོ་དང་། བར་དུ་སངས་རྒྱས་བྱང་སེམས་
གྱི་གཟུངས་སྔགས་ཁྱད་པར་ཅན་རྣམས་སློབ་དཔོན་མཁས་པའི་ཕྱག་རྒྱུན་ལས་
འཕོས་པའི་ལཉྫའི་གཟུགས་དབྱིབས་ཁྱད་མཚར་འབྲི་རྒྱུའི་ཞལ་བཀོད་སྩལ།
དེ་ལས་ལཉྫ་རྣམས་བླ་མ་དམ་པའི་ཐུགས་དགོངས་བཞིན་བསྟན་ཁོས་བྲིས།
འདི་སྐབས་དོན་གཉེར་ཅན་འགའི་རེ་སྐོང་དུ་རྗེ་ཉིད་ཀྱིས་རང་རྣམ་བརྩམ་པའི་
གཞི་བཏིངས། །
དེ་ནས་རྒྱུད་སྡེ་ཐོར་བུ་ལས་དབང་འགའ་ཞིག་ཁོང་ལ་མི་བཞུགས་
སྟབས། ཟླ་བ་ལྔ་བའི་ནང་། སྐྱབས་མགོན་མཆོག་སྤྲུལ་རིན་པོ་ཆེ་མཁར་སྤྲུལ་
བའི་སྐུ་ཤེས་རབ་ཆོས་འཕེལ་རྒྱ་མཚོ་གང་ཉིད་གཟིམ་ཆུང་དུ་ཆེད་དུ་གདན་
དྲངས་ནས། ཁོང་གི་ཐུགས་བཞེད་ལྟར། མཆོག་སྤྲུལ་དེ་ཉིད་ཀྱིས་སྟ་གོན་
སྔོན་དུ་སོང་བའི་སྒོ་ནས་ཉིན་དུ་མའི་རིང་ལ། གསང་འདུས་འཇམ་པའི་རྡོ་
རྗེའི་དབང་དང་། སངས་རྒྱས་ཐོད་པའི་དབང་། འཇམ་དཔལ་གསང་ལྡན་
གྱི་དབང་། རྗེ་ བཙུན་ རྡོ་ རྗེ་ རྣལ་ འབྱོར་མ་ བདེན་ གཉིས་ ཞལ་ ཅན་ དང་།
ཕག་མོ་དོན་གྲུབ་མ་དང་། དབུ་བཅད་མར་གྲགས་པ། རྗེ་བཙུན་རྔོན་པའི་
གདམས་ངག་ལས་བྱུང་བའི་རྡོ་རྗེ་ཕག་སྒྲུབ་མའི་དབང་དང་བཅས་པ་དཔལ་
- 237 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྒྱལ་བ་ཇོ་ནང་བའི་དབང་རྒྱུན་འཇམ་མགོན་བླ་མ་ཏཱ་ར་ནཱ་ཐ་ནས་བརྒྱུད་པའི་
ཕྱག་ལེན་རྣམ་པར་དག་ ཅིང་། མདོ་སྔགས་ཀྱི་དཀའ་གནད་མཐའ་དག་
དབང་གི་ཁོག་ནས་དྲངས་པའི་གསུང་བཤད་མཐའ་ཆོད་པ་དང་བཅས་ཏེ་སྩལ་
བ་རྣམས་ཐུགས་སྤྲོ་བ་ཆེན་པོའི་སྒོ་ནས་གསན་བཞེས་མཛད། དེའི་ཚེ་གཟིམ་
ཁང་རང་ནས་བསྙེན་བཀུར་དང་དཀར་དམར་གྱི་བཞེས་སྤྲོ་ཟབ་ཐོག ཕན་
ཚུན་ཐུགས་ནང་གཤིན་པོའི་གསུང་འཕྲོས་དང་ཆོས་ཀྱི་འབེལ་གཏམ་གྱིས་དུས་
འདའ་བར་མཛད།
རབ་འབྱམས་དཀྱིལ་འཁོར་འཁོར་ལོ་མ་ལུས་པ། ། སྤྲོ་དང་སྡུད་པའི་
གནས་ལ་དབང་འབྱོར་བའི། ། རིགས་ཀྱི་ཁྱབ་བདག་སྐྱབས་མགོན་མཆོག་
སྤྲུལ་རྗེ། ། དཀྱིལ་འཁོར་གཙོ་བོར་བཞེངས་ཏེ་མགོན་ཁྱོད་ལ། ། འཇམ་
མགོན་བླ་མ་སྒྲོལ་བའི་མགོན་པོ་ཡི། ། དགོངས་ པ་ཇི་བཞིན་ཚུལ་མཐུན་
དབང་བསྐུར་ཚེ། ། ས་བཅུར་གནས་པའི་རྒྱལ་སྲས་དཔའ་བོ་ལ། ། རྒྱལ་
བས་འོད་ཟེར་ཆེན་པོའི་དབང་བསྐུར་བཞིན། ། དེང་དུས་འགའ་ཡིས་དབང་
སྣ་ཚོང་ཟོང་འགའ། ། ཁྲོམ་དབུས་འགྲེམ་ཡང་དབང་གི་བརྡ་དོན་དང་། །
དེ་བཞིན་དམ་སྡོམ་སྲུངས་ཞེས་འདོམས་པ་དང་། ། དེ་དོན་སྒྲུབ་སོགས་རི་
བོང་རྭ་ཡི་སྤུན། ། ཀྱེ་མ་གསང་སྔགས་དབྱངས་སུ་གྱེར་བ་ཡི། ། སྙིགས་མའི་
རང་མཚང་བརྡོལ་བའི་འདམ་རྫབ་འདིར། ། ལུང་རྟོགས་ཡོན་ཏན་དྲི་བསུང་
འཐུལ་བ་ཡི། ། ཡབ་སྲས་པད་མ་དཀར་བོ་ཟུང་གཅིག་བཞད། ། ཅེས་པ་ནི་
རྒྱལ་སྲས་དཔའ་བོ་རྣམ་གཉིས་ཀྱི་རྣམ་པར་ཐར་བ་ལ་ཡི་རངས་འཆོར་བའི་
ཚིགས་སུ་བཅད་པའོ། །
ཟླ་དྲུག་པར། རྡོ་རྗེ་སློབ་དཔོན་གོང་མ་རྣམས་ཀྱིས་མཛད་པའི་བཅའ་
- 238 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
ཡིག་གི་གཞི་བྱས། སྒྲུབ་ཁང་བསམ་གཏན་གླིང་གི་བཅའ་ཡིག་དོན་གསལ་
ནོར་བུའི་མེ་ལོང་ལྗགས་རྩོམ་གནང་སྟེ། ལས་སྣེ་གསར་རྙིང་གི་སྐབས་ཐམས་
ཅད་ལ་འདུས་ཚོགས་སུ་ཡང་ནས་ཡང་དུ་བསྒྲགས་ཏེ་དོན་ཉམས་སུ་ལེན་དགོས།
རྒྱུ་ནོར་ལྟར་སྦུག་ཏུ་སྦས་ནས་འཇོག་གཏན་ནས་མི་ཆོག་པའི་ཞལ་བཀོད་ལྷུ་
ཐིངས་པ་གནང་།
ཉིན་གཅིག་ཕྱི་དྲོ་ཞིག་ལ། གློ་བུར་དུ་ཐུགས་བྲེལ་འཚུབ་ངང་སྒྲུབ་གྲྭ་བ་
རྣམས་ལ་སྐད་བཏང་སྟེ། ཁྱེད་ཚོས་སེང་གདོང་བཟློག་པ་དང་སྐུ་རིམ་རེ་ཐོན་
གསུངས། ཁོང་གིས་ཀྱང་། བཟློག་རིགས་སྣ་ཚོགས་དང་ཐུགས་དམིགས་
བཅས་བསྲུང་འཁོར་སྒོམ་བཞིན་འདུག དེ་དག་འཚོགས་ནས་སྐུ་རིམ་འུར་
འདོན་བྱེད་བཞིན་པའི་སྐབས་ཤིག་ལ། གནམ་གཤིས་ལྷོད་ལ་འཇམ་ཞིང་དེ་
གའི་ངང་། གློ་བུར་དུ་གནམ་གློག་འཁྱུག་བཞིན་འབྲུག་སྒྲ་སྙིང་འགས་པ་ལྟ་བུ་
ཞིག་གྲག་ སྟེ་ ཐོག་ གིས་འཕངས་པས། ཐམས་ ཅད་ འཇིགས་ སྐྲག་ ལྷང་ངེ་
བཏང་། དེ་འཚོགས་ཀུན་གྱི་ཐུགས་ལ། སྒྲུབ་ཁང་ར་བར་བོང་བུ་ཞིག་ཡོད་
པ་དེ་ལ་ཁེལ་ནས་བསད་སོང་སྙམ་ཡང་། དེ་མ་ཡིན་པར་གདན་སའི་ལྷོ་ངོས་
ཀྱི་གྲྭ་ཤག་ཞིག་ཏུ་ཐོག་གིས་བརྒྱབ་སྟེ་གྲྭ་བ་ཞིག་ལ་ཅུང་ཟད་རྨས་ཕོག་ཀྱང་སྲོག་
གི་ཉེན་ཁ་ མ་བྱུང་བ་ཀུན་གྱིས་མཐོང་ཐོས་སུ་གྱུར་བར་ཡ་ མཚན་ པ་བྱུང་།
འདི་ནི་སྐྱབས་རྗེ་བླ་མ་དམ་པ་འདི་ཉིད་ཀྱི་ཐུགས་རྗེས་གཟིགས་པ་དུས་ལས་མི་
ཡོལ་བའི་རྒྱལ་སྲས་སེམས་དཔའ་རྣམས་ཀྱི་རྣམ་པར་ཐར་བ་བདག་གིར་བཞེས་
པའི་མཛད་པ་རྨད་དུ་བྱུང་བ་ཡིན་ཏེ། མདོ་སྡེ་རྒྱན་ལས། སེམས་ཅན་ཀུན་
གྱི་བྱ་བ་ལ། ། ཁྱོད་ནི་དུས་ལས་མི་འདའ་བས། ། མཛད་པ་རྟག་ཏུ་དོན་
མངའ་བ། ། མི་བསྙེལ་ཁོང་ལ་ཕྱག་འཚལ་ལོ། ། ཞེས་གསུངས་པ་ལྟར་
- 239 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རོ། །
དེ་ནས་སྐུ་ལྔ་ལ་རྗེ་གུ་རྒྱའི་དྲུག་ཅུ་བའི་གཞུང་ཁྲིད་དང་། རྡོར་ཤུགས་
ཀྱི་ཁྲིད་ ཕོག དབྱར་ དགག་དབྱེའི་ རྗེས་ སུ། ཆོས་ ཚན་ བཅུ་ གཉིས་ པ་
འཇིགས་མེད་རྒྱ་མཚོ་དང་། སྤྲུལ་ཀུན་དགའ་རྒྱལ་མཚན་སོགས་བསེ་འབྲོག་
གི་གྲྭ་དུ་མ་སྦྱོར་དྲུག་ལ་བཞུགས་པའི་དབུ་ཉེ་བར་བཟུང་སྐབས། དེ་དག་གིས་
བཀུར་སྟི་དང་བསུ་བཀོད་རྒྱ་ཆེན་པོའི་ངང་བསམ་གཏན་གླིང་དུ་གདན་དྲངས་
ཏེ་ཆོས་ཀྱི་ཁྲི་ལ་ཞབས་སོར་བཀོད་དེ། སྔོན་ཁོང་གིས། སྤྲུལ་ཀུན་དགའ་རྒྱལ་
མཚན་ལ་མཐོང་བ་དོན་ལྡན་གྱི་ཕྱག་དཔེ་ཞིག་གནང་ཡོད་པ་དེའི་སྟེང་ནས།
དེ་དག་ལ། ཟབ་ལམ་རྡོ་རྗེ་རྣལ་འབྱོར་གྱི་ཁྲིད་ཡིག་མཐོང་དོན་དང་། སྒོམ་
རིམ་གྲུབ་པའི་ལམ་བཟང་གཉིས་རྩ་འགྲེལ་དུ་སྦྱར་ཏེ། སྐྱབས་འགྲོ་ཡན་གྱི་
ཁྲིད་དང་། སྔོན་འགྲོའི་ངག་འདོན་རྣམས་ཀྱི་ལུང་བཅས་གཟབ་ཁྲིད་ཡིད་
འཕྲོག་པ་གནང་། དེ་དག་གིས་ཀྱང་། ཁོང་གི་བཀའ་བཞིན་དཔལ་དུས་ཀྱི་
འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་ཐུན་མོང་གི་སྔོན་འགྲོ་སྐྱབས་
འགྲོ་ཕྱག་དང་སྦྲགས་ཏེ་མཚམས་དམ་པོར་བཞུགས། དེའི་སྐབས། རྨེ་བ་
ནས་འཇིགས་མེད་མགོན་པོ་ཞེས་པའི་གྲྭ་བཙུན་ཞིག་དོན་གཉེར་ཆེན་པོའི་སྒོས་
སྦྱོར་དྲུག་ཉམས་ལེན་བྱེད་པར་རྗེ་བླ་མའི་དྲུང་དུ་སླེབས་པར། དེ་རྣམས་དང་
ལྷན་དུ་བརྩེ་གཟིགས་ཀྱི་སྒོ་ནས་བསྐྱངས། རྟ་ཟླའི་དྲུག་མཆོད་དང་བསྟུན་ཉེ་
གནས་དམ་པ་ལ་འབྱུང་བོ་འདུལ་བྱེད་ཀྱི་ཁྲིད་གནང་སྟེ་ མཚམས་ལ་བཞག
དེ་སྐབས་རྒྱུན་པར་ཉེ་གནས་ལ་མགོ་ན་བ་སོགས་འབྱུང་ཁམས་འཁྲུགས་པས་
ལུས་ཕུང་ཅུང་ཟད་མི་བདེ་བ་བྱུང་ཡང་། རྗེ་ཉིད་ཀྱིས། ལྗགས་སྔགས་མཛད་
པ་ཙམ་གྱིས་འཕྲལ་དུ་དྭངས་སྐྱེད་བྱུང་སྟེ་མཚམས་ལ་བར་ཆད་མ་བྱུང་།
- 240 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
ཟླ་བཅུ་གཅིག་པའི་ཚེས་འགོར། ཨ་རི་ནས་བློ་གྲོས་གཞན་ཕན་གྱིས་རྗེ་
ཉིད་ཀྱི་ཕྱག་ཏུ། འཕྲིན་ཡིག་ཕྱག་བསྟར་མ་འབྱོར་བ་འདི་ལྟར། ༧ རྔ་བའི་
བསེ་དགོན་ པའི། རྡོ་ རྗེ་ སློབ་ དཔོན། བཀའ་ དྲིན་ མཚུངས་ པ་ མེད་ པ།
མཁས་བཙུན་བཟང་པོའི་ཡོན་ཏན་ཀུན་ལྡན་བླ་མ་དམ་པ་༧ ཀུན་དགའ་
ཐུགས་རྗེ་དཔལ་གང་དེའི་ཞབས་དྲུང་དུ་
གུས་གསོལ། །
བླ་མ་རིན་པོ་ཆེའི་སྐུ་ཁམས་གསལ་དྭངས་ཡིན་པར་སྨོན། མཆོག་
གསུམ་ཐུགས་རྗེས་འདིར་བདེ་ཐང་ཡིན། བླ་མ་ཁྱེད་ལ་མཇལ་ནས་ལོ་གཉིས་
ཙམ་སོང་བས་ཡིད་ལ་བླ་མ་ཁྱེད་དུས་རྟག་པར་དྲན་འདུག ད་ལོར་རྒྱ་གར་དུ་
ཀུན་མཁྱེན་ དོལ་ པོ་ བའི་ བཀའ་ འབུམ་ པར་ བསྐྲུན་ ཚར་ ནས། ཕྱི་ ལོར།
མཁན་པོ་བློའི་གྲགས་ཀྱིས་མཛད་པའི་ཇོ་ནང་ཆོས་འབྱུང་དང་། གཞན་སྟོང་
ཆེན་མོ་གཉིས་པར་བསྐྲུན་བྱེད་རྩེས་ཡོད། གཞན་དབྱར་ཁར་རྔ་བར་ཡོང་
བའི་རེ་སྨོན་ཡོད།
བསྐལ་བའི་བར་དུ་ཞབས་པད་བརྟན་པའི་སྨོན་ལམ་བཅས་ཨ་རི་ཉིའུ་
ཡོར་ནས། སྤྱི་ལོ་ཟླ་༡༢ཚེས་༢༠་ལ་
ཨ་རི་རྨོངས་བློ་བློ་གྲོས་གཞན་ཕན་གྱིས་གུས་པས་ཕུལ།
བཀྲ་ཤིས། །
དགུང་གྲངས་རེ་དགུ་ལ་ཕེབས་པ་རབ་གནས་ཆུ་བྱ་( ༡༩༩༢)ལོ་སར་
དགྱེས་སྟོན་སྔར་འཁྱུད་ལྟར་བགྱིས།
ཟླ་འདིའི་ཚེས་ བཅུ་གསུམ་ལ། འཕགས་ཡུལ་ནས་ སྙིང་ རྗེའི་ རང་
གཟུགས་འཕགས་མཆོག་ཕྱག་ན་པདྨོ་བཤེས་གཉེན་གྱི་གར་དུ་རྣམ་པར་བྱོན་པ་
- 241 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
༧གོང་ས་ལྷ་མིའི་རྣམ་འདྲེན་རྒྱལ་དབང་ཐམས་ཅད་མཁྱེན་ཅིང་གཟིགས་པ་
ཆེན་པོའི་བཀའ་བཞིན། བསོད་རྒན་སྤྲུལ་བའི་སྐུ་པདྨ་བློ་གྲོས་ཞེས་པ་རྗེ་བླ་མ་
རིན་པོ་ཆེའི་དྲུང་དུ་སྦྱོར་བ་ཡན་ལག་དྲུག་གི་གདམས་པ་ཞུ་བར་ཆེད་གཉེར་
གྱིས་ཕེབས་པར། ཉེ་ཞོ་མེད་པར་འབྱོར་ཏེ་གཟིམ་ཁང་དུ་མཇལ་ཁ་ཞུས་
སྐབས། སྲིད་དུ་རིང་བའི་ལྷ་དར་ཆེ་ལེགས་ཀྱིས་ཐོག་དྲངས། རྒྱལ་དབང་
ཐམས་ཅད་མཁྱེན་ཅིང་གཟིགས་པ་ཆེན་པོས་ལེགས་སྐྱེས་སུ་སྩལ་བའི་བདེ་བར་
གཤེགས་པའི་སྐུ་བརྙན་༧གོང་ས་མཆོག་གི་ཕྱག་དམ་མ་དང་། སྐྱབས་མགོན་
ཆེན་པོའི་དབུ་ལོ་བྱིན་ལྡན་ནང་གཞུག་ཏུ་ཕུལ་བའི་སཙྪ་དང་། ཕྱག་ཡིག་
བཅས་ཕུལ་ནས་རྒྱུ་མཚན་རྣམས་ཞིབ་པར་ཞུས་པས། ཐུགས་ལ་མནན་ན་མི་
ནོན་པ་ལྟ་བུའི་སྤྲོ་བ་བྱུང་། འདི་སྐབས་སུ། རྗེ་བཙུན་བླ་མ་ཡབ་སྲས་རྣམ་
གཉིས་ནས་ཕན་ཚུན་དགྱེས་བརྩེའི་ཉམས་ཁྱད་དད་གུས་སྤྲོ་ཉམས་རྨད་དུ་བྱུང་
བས། ཡུན་རིང་བྲལ་བའི་མ་བུ་ལྷན་ཅིག་གསར་འཕྲད་ལྟ་བུ་ཐམས་ཅད་ལ་
མཐུན་སྣང་དུ་མཇལ་རྒྱུ་བྱུང་བའང་། རིང་མོ་ཉིད་ནས་བསྟན་འགྲོར་གཅིག་
ཏུ་སྨན་པའི་ཐུགས་བསྐྱེད་དང་རྒྱལ་སྲས་ཀྱི་སྨོན་ལམ་རླབས་པོ་ཆེས་ཕན་ཚུན་
ལུ་གུ་བརྒྱུད་དུ་བཅིངས་འི་རང་མདངས་ཁོ་ནར་གསལ་ལོ། །
དེ་ནས་རྗེ་ཉིད་ཀྱིས། བསོད་རྒན་སྤྲུལ་བའི་སྐུ་རིན་པོ་ཆེ་ལྟ་བུའི་ཆགས་
ཅན་རིགས་ཀྱི་གདུལ་བྱ་ཁྱད་པར་བ་གཟིགས་ནས། གཟིམ་ཁང་རང་ནས་
ཁོང་གཅིག་པུ་ལ་ཁྲིད་ཡིག་མཐོང་བ་དོན་ལྡན་དང་། སྒོམ་རིམ་གྲུབ་པའི་ལམ་
བཟང་གཉིས་སྦྲགས་ཏེ་སྙན་བརྒྱུད་ཀྱི་བྱིན་རླབས་ཟབ་མོ་བྱུར་བུར་སྤུངས་པའི་
ཚུལ་གྱིས། ཕས་གཅེས་ནོར་བུ་ལ་གཏད་པ་བཞིན་དུ་གདམས་ངག་རྣམས་
ལྷག་ལུས་མེད་པར་བུམ་པ་གང་བྱོས་ཚུལ་གྱིས་གནང་།
- 242 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
སྤྲུལ་བའི་སྐུ་དེ་ཉིད་ཀྱིས་ཀྱང་། རྫོགས་རིམ་སྦྱོར་བ་ཡན་ལག་དྲུག་གི་
ཐུན་མོང་གི་སྔོན་འགྲོ་རྣམས་ལ་ཤར་སྒོམ་གྱི་ཚུལ་དུ་བག་ཙམ་སོང་རྗེས། བླ་མ་
རིན་པོ་ཆེས། དེ་ལ་རྫོགས་རིམ་སྨིན་བྱེད་མཆོག་དབང་ཁྱད་པར་ཅན་སླ་ཆོས་
སུ་མ་སོང་བ་ཕྱག་ལེན་རྣམ་པར་དག་པའི་ངོས་ནས་སྨིན་རྒྱས་སུ་སྩལ། དེ་དང་
མཉམ་དུ་སྤྲུལ་དེ་ཉིད། ཆོས་ཚན་བཅུ་གཉིས་པ་འཇིགས་མེད་རྒྱ་མཚོ་ཚང་གི་
གྲལ་དུ་དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་ཐུན་
མོང་མ་ཡིན་པའི་སྔོན་འགྲོ་དབེན་པ་གསུམ་གྱི་མུན་མཚམས་དམ་པོར་གོང་མའི་
ཕྱག་བཞེས་ཇི་ལྟ་བ་བཞིན་དུ་བཞག་སྟེ་ཉམས་སུ་ལེན་དུ་བཅུག དེ་ནས་ཉིན་
བདུན་རེ་ནས་གེགས་སེལ་བོགས་འདོན་ཁོང་གི་ཉམས་མྱོང་དང་སྦྲགས་ནས་
སྔར་ལས་ལྷག་པར་གནད་དུ་ཐོན་པ་རེ་བྱས་ཏེ་ཉམས་རྟོགས་ཀྱི་བརྡར་ ཤ་
བཅད། །
དེ་རྗེས། ལས་རླུང་ཅི་རིགས་དབུ་མར་ཞུགས་གནས་ཐིམ་གསུམ་བྱས་
ནས་དུ་བ་ལྟ་བུ་ལ་སོགས་པའི་སྟོང་གཟུགས་ཅི་རིགས་སྣང་ཞིང་སྟོང་ཉིད་ལ་
མཉམ་པར་བཞག་པའི་བདེ་སྟོང་གི་ཡེ་ཤེས་སོར་སྡུད་དང་། རྟགས་བཅུའི་
སྟོང་གཟུགས་ཀྱི་སྣང་བ་ཡོངས་སུ་རྫོགས་ནས་གོང་འཕེལ་དུ་འགྲོ་བའི་སྟོང་
གཟུགས་ཀྱི་སྣང་བ་དང་བཅས་པར་སྟོང་ཉིད་ལ་མཉམ་པར་བཞག་པའི་བདེ་
སྟོང་གི་ཡེ་ཤེས་བསམ་གཏན་སོགས། རྫོགས་རིམ་སྦྱོར་བ་ཡན་ལག་དྲུག་གི་གོ་
རིམ་ཇི་ལྟ་བ་བཞིན་དུ། རྗེ་ཉིད་ཀྱིས། བཤད་ཁྲིད་རྒྱས་པར་གནང་བའི་
བཀའ་སྲོལ་ལས་གཞན་དུ་མ་སོང་བར་ཚུལ་བཞིན་དུ། སྤྲུལ་བའི་སྐུ་ཉིད་ཀྱིས་
ཉམས་སུ་བླངས་པ་དང་། དེ་དག་གི་སྐབས་སུ། འཁྲུལ་འཁོར་གོང་འགབ་
སོགས་སྤོག་ཆོག་རྣམས་ཀྱང་མཐོང་བ་བརྒྱུད་པའི་ཕྱག་ལེན་དང་བཅས་ཉམས་
- 243
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བཞེས་གནད་དུ་ཐོན་པར་བྱས་ཏེ་བརྩོན་པ་ཆུ་བོའི་རྒྱུན་བཞིན་བསྟེན། རྗེ་བླ་
མ་ཉིད་ཀྱིས། སྤྲུལ་བའི་སྐུ་ལ་གདམས་ངག་ལ་ངེས་པ་བསྐྱེད་པའི་ཡན་ལག་
གཞུང་ཆེན་མོ་རྣམས་ཀྱི་རྒྱབ་རྟེན་དང་། བཤད་དོན་བདེ་བླག་ཏུ་གོ་བའི་ཡན་
ལག་དཔེ་དང་གཏན་ཚིགས་ དམ་ པ་ གོང་མའི་གསུང་སྒྲོས་ ཀྱིས་ བརྒྱན་ ཏེ།
དམིགས་རིམ་རྣམས་མྱོང་ཐོག་ནས་གསུངས་པས། རྒྱུད་ཐོག་ཏུ་འདྲིལ་ཞིང་།
གོ་བ་འབྱམས་ཀླས་པ་སོགས་མཁས་པ་མགུ་བའི་ལེགས་བཤད་མང་དུ་སྩལ་བས་
ཁོང་རྣམ་གཉིས་ཐུགས་ཡིད་གཅིག་འདྲེས་སུ་བྱུང་། །
དེ་དག་གི་བར་སྐབས་རྣམས་སུ། རྗེ་བླ་མ་རིན་པོ་ཆེའི་ཞལ་གྱི་བུམ་
བཟང་ལས། ཕྱོགས་ཡས་མས་ཀྱི་བླ་གྲྭ་མང་བོ་ལ་དབང་ལུང་གི་ཟབ་ཁྲིད་
བདུད་རྩིའི་རྒྱུན་བཟང་ཕངས་མེད་དུ་འཇོ་བའི་སྐབས་དང་འགྲིག་སྟེ། སྲས་
ཀྱི་ཐུ་བོ་སྤྲུལ་དེ་ཉིད་ཀྱིས་ཀྱང༌། དབང་ལུང་དེ་དག་གསན་བཞེས་བླ་ན་མེད་
པ་གནང་བས། དད་གསུམ་བློ་ཡི་ཡོལ་གོར་ཡོངས་སུ་འགེངས་ཏེ་ཐུགས་ཀྱི་
བཞེད་དགོངས་མ་ལུས་པར་ལེགས་པར་འགྲུབ་སྟེ། ཕྱིར་འཕགས་ཡུལ་དུ་ཆས་
པ་ལ་ཉེ་བའི་ཚེ། རྗེ་བླ་མ་རིན་པོ་ཆེས། ཁྲིད་ཡིག་མཐོང་བ་དོན་ལྡན་དང་།
དུས་འཁོར་མཆོག་དབང་སོགས་ཀྱི་ཕྱག་དཔེ་གནང་སྟེ་ཐུགས་བརྩེ་བས་རྗེས་
འཛིན་མཛད་ཅིང་། སྤྲུལ་བའི་སྐུ་ཉིད་ཀྱིས་ཀྱང་། བླ་མ་སངས་རྒྱས་དངོས་
སུ་མཐོང་བའི་སྒོ་ནས། ཧོར་ཟླ་དྲུག་པའི་ཚེས་བདུན་ལ་བླ་སློབ་ཕན་ཚུན་
འབྲལ་དཀའ་བའི་ངང་ནས་ཕྱིར་རྒྱ་གར་འཕགས་པའི་ཡུལ་དུ་ཕྱགས་ཕེབས།
དེར་རྗེ་བླ་མའི་མན་ངག་ཇི་ལྟ་བ་བཞིན་དུ་སྦྱོར་བ་ཡན་ལག་དྲུག་གི་ཉམས་ལེན་
ལ་བརྩོན་པ་ཆུ་བོའི་རྒྱུན་བཞིན་བསྟེན་ཏེ་སྒྲུབ་པ་སྙིང་པོར་བྱེད་བཞིན་ཡོད་
སྐད་ཐོས། དེ་ལྟར་བསོད་རྒན་སྤྲུལ་བའི་སྐུ་པདྨ་བློ་གྲོས་རྗེ་བླ་མ་རིན་པོ་ཆེའི་
- 244 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
དྲུང་དུ་ཕེབས་ཏེ་སྦྱོར་བ་ཡན་ལག་དྲུག་ལ་ཉམས་ལེན་བྱས་པའི་ཚུལ་ལས་ཅུང་
ཟད་འཕྲོས་པ་ལས་ད་ནི་དཀྱུས་ལ་འཇུག་པར་བྱ་སྟེ།
ཉེ་སྔོན་གུས་སློབ་ཞིག་དང་བུད་མེད་གཉིས་ཀྱི་བར་གནས་ཚུལ་མི་
ལེགས་པར་མཁྱེན་ནས། སློབ་བུ་དེ་སྐུ་མདུན་དུ་འབོད་པ་གནང་བར། ཞལ་
ནས། ཁྱོད་ཀྱིས་བུད་མེད་དེ་ལ་འདྲིས་འབྲེལ་གྱི་འགོ་འཛུགས་བཞིན་ཡོད་
པས། ད་ནས་བཟུང་ཁྱེད་ཀྱིས་དེ་ལྟར་མ་བྱེད་ཅིག ཅེས་གསུངས་ཀྱང་།
ཁོས་དེ་ལྟར་བྱེད་མ་མྱོང་ཞེས་རྫུན་ཞུས། དེ་ནས་ལྐོག་ཏུ་བྱས་པའི་རང་མཚང་
ཕྱིར་མངོན་ཏེ། ལོ་སར་གྱི་མཇུག་ཏུ། ཁོས་དེ་ལྐོག་ཏུ་ཁྲིད་ནས་སྒྲུབ་ཁང་
ནང་ནས་བྲོས་སོང་། དེའི་ཚེ་རྒན་ལས་སྣེ་དུ་མས་དེ་ལྟར་བྱེད་པ་མི་འོས་པ་
ཞིག་རེད་ཟེར་ནས་མང་བོ་བཤད་ཀྱང་། ཁོང་གི་ཞལ་ནས། ད་ལྟ་སྙིགས་
མའི་དུས་འདིར་སློབ་མས་བླ་མ་བཀུར་དགོས་ཀྱང་། བླ་མས་ཀྱང་སློབ་མ་
བཀུར་དགོས་པའི་དུས་ཡིན་ཞེས་ཐབས་མཁས་ཀྱི་མཛད་པས་བྱམས་པའི་གོ་ཆ་
བགོས་ཏེ་མི་འོས་པའི་གསུང་མ་ཕེབས་པ་མ་ཟད། དེ་ནི་ཁོང་གིས་སྔོན་ནས་
གཟིགས་ན་ཡང་ལས་ཀྱིས་བཀོལ་བའི་རྣམ་པར་སྨིན་པ་ལ་སུས་ཀྱང་བརྒྱུར་
ཐབས་མེད་ པས། སློབ་བུ་ལས་ མཐའ་ ལོག་ པར་ ཐུགས་བློ་ མི་ བདེ་ བར་
བཞུགས། ཆོ་འཕྲུལ་ཟླ་བའི་ཚེས་ཉེར་དྲུག་ནས་སྔར་སྲོལ་ལྟར་རྗེ་བླ་མ་རིན་པོ་
ཆེའི་ཞབས་བརྟན་དུ་དཔལ་རྟ་མཆོག་རོལ་པའི་སྒྲུབ་ཆེན་ཉིན་ལྔའི་ལུགས་ལྟར་
བསེ་འབྲོག་གི་སློབ་མ་རྣམས་འཚོགས།
དེ་ནས། ཁང་སར་ཉིན་ཡུལ་ཇོ་ནང་དགོན་གྱི་ཆེ་དགུ་རྣམས་ཀྱིས་
བཀའ་གྲོས་གཅིག་མཐུན་གྱི་སྒོ་ནས། སྔ་ཕྱི་ཐེངས་མང་བོར་དགོན་དེར་
ཕེབས་དགོས་པའི་ཞུ་ནན་ཕུལ་བར། འདི་ལོར་ཞལ་བཞེས་གནང་སྟེ། ཟླ་
- 245 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གཉིས་པའི་ཚེས་བཅུའི་ཉིན་རྗེ་བླ་མ་རིན་པོ་ཆེ་སྟོན་འཁོར་བཅས། གདན་ས་
ནས་རྫོང་སྤྱི་བདེ་ཅུས་ནས་མངགས་པའི་རླངས་འཁོར་བཟང་པོར་བཞུགས་ཏེ་
བྱོན། དགོན་དེའི་ཉེ་འདབས་སུ་སླེབས་སྐབས། སེར་སྦྲེང་གི་ཐོག་མཐའ་
བར་གསུམ་དུ་གདུགས་རྒྱལ་མཚན་སོགས་མཆོད་རྫས་མང་བོས་བརྒྱན་པའི་
མདུན་བསུས་ཏེ། ཚོགས་དབུར་གདན་དྲངས་ནས་འཇིགས་མེད་གདོང་ལྔའི་
ཁྲི་ལ་ཐུབ་པའི་དབང་བོའི་ཆོས་ཀྱི་རྒྱལ་ཚབ་ཆེན་པོར་མངའ་གསོལ། ཕྱི་ཉིན་
ནས་ཚོམས་ཆེན་ཁང་ནས་ཉིན་བདུན་གྱི་རིང་། སེར་སྐྱ་སྟོང་ཕྲག་གཉིས་ལྷག་
ལ་སྟ་གོན་སྔོན་དུ་སོང་བའི་སྒོ་ནས། ས་ལུགས་སྦྱོངས་རྒྱུད་བཅུ་གཉིས་ཀྱི་
དབང་དང་། མི་འཁྲུགས་པ་ལྷ་དགུའི་དབང་དང་། ཚེ་དབང་སོགས་འདོད་
ཆོས་ཀྱི་གྲུ་ཆར་བསྙིལ་བས་འཁོར་བ་མཐའ་ཅན་དུ་མཛད། དེ་དག་གི་རིང་
བར་གསེང་རྣམས་སུ། དེ་གའི་སྒྲུབ་ཁང་དུ་ཕེབས་ནས། སྦྱོར་དྲུག་པ་རྣམས་
ལ་གེགས་སེལ་བོགས་འདོན་དང་། ཉམས་དང་རྟོགས་པའི་གནས་གང་ལའང་
གཞུང་ལུགས་ཟབ་མོའི་འགྲོས་དང་མཐུན་པར། རྗེ་ཉིད་ཀྱི་རང་ཉམས་ལ་
སྐོར་ཏེ་དེའི་སྒོ་ནས་འཁྲུལ་སེལ་དག་འདོན་མཛད་པ་དང་མཉམ་དུ་སྒྲུབ་གནས་
དེར་བྱིན་ཕབ།
དབང་གི་མཇུག་ཏུ། གནས་བརྟན་རྒན་པ་ཞིག་གིས་མཎྜལ་བཤད་པ་
དང་བཅས་སྐུ་གསུང་ཐུགས་རྟེན་གྱི་ཐོག་དྲངས། རྟ་ཟོག་མང་བོ་དང་། ཕྲུག་
དམངས་སྒོར། མར་ ཕྱུར་ སོགས་ དངོས་ རྫས་ སྦམ་ མཐོ་བའི་འབུལ་ཆེན་
བཏེགས། དེ་དག་ལས་ཕུད་ཙམ་མ་གཏོགས་སླར་སློག་སྟེ་འདུ་ཁང་གི་གསེར་
ཚོན་གྱི་ཐེབས་སུ་གནང་།
རྗེ་བླ་མ་ཉིད་ཀྱིས། ཕྱག་དབང་སོགས་བཞག་སྟེ་བླ་ཆེན་གྱི་ཟོལ་དང་པོ་
- 246 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
ཉིད་ནས་མི་མཛད་ཀྱང་། ཕྱོགས་ཡས་མས་ནས་འདུས་པའི་མཇལ་བ་སྟོང་
ཕྲག་མང་བོ་ལ། ཐུགས་བརྩེ་བའི་ངང་ནས་སངས་རྒྱས་བྱང་སེམས་ཀྱི་མཚན་
དང་གཟུངས་སྔགས་ཟབ་མོ་སོགས་དེ་དག་གི་རྣ་བར་བསྒྲགས་ཏེ་རྒྱུད་ཀྱི་ཡོལ་
གོར་བྱིན་རླབས་གཡང་གི་ཆུ་བོ་བསྐྱིལ་བར་མཛད། དེ་སྐབས་དུད་ཆང་དང་
རྐུན་ཇག་སོགས་མི་བྱེད་པའི་དམ་བཅའ་འབུལ་མཁན་མང་དུ་བྱུང་། དམ་པ་
རྣམས་ཀྱིས་མཛད་པའི་ཆ་ཕྲ་མོ་རེ་རེས་ཀྱང་སེམས་ཅན་ཀུན་ལ་འཕྲལ་ཡུན་
ཐམས་ཅད་ལ་ཕན་བདེའི་ལེགས་ཚོགས་སྤེལ་བ་ནི་དངོས་པོའི་ཆོས་ཉིད་དུ་གྲུབ་
ཕྱག་དབང་ནི། མདོ་སྡེ་ས་བཅུ་བ་ལྟ་བུ་དེ་བཞིན་གཤེགས་པ་རྣམས་
ཀྱིས་རྡོ་རྗེ་སྙིང་པོའི་དབུ་ལ་བཞག་སྟེ་བྱིན་གྱིས་བརླབས་ནས་གསུངས་པ་ལ་
སྐུའི་སྒོ་ནས་བྱིན་གྱིས་བརླབས་པར་བཤད་པ་དང་རྣམ་པ་མཐུན་པར། ཕྱག་
དབང་དུ་ གྲགས་ པའི་སྲོལ་འདི་བྱུང་བ་གསུངས་ཀྱང་། བྱིན་རླབས་ཡོད་
མདོག་གིས་ལག་པའི་འདེག་འཇོག་ཁོ་ན་ལྷུར་ལེན་པར་བྱེད་པ་ནི་རང་ཉིད་
ངལ་བའི་རྒྱུ་ལས་གཞན་ལ་ཕན་པ་ཅིར་ཡང་མེད་པ་ནི། ཇི་སྐད་དུ། མགོ་
བོར་ལག་པ་བཞག་ལ་ཕྱག་དབང་ཞེས། ། གྲགས་ཀྱང་སྡུག་བདེན་གཅིག་སྟེང་
གཅིག་བརྩེགས་པར། ། བྱིན་རླབས་རེ་བ་ཆགས་ལྡན་ལུས་ཕྲ་མ། ། མ་ནིང་
དག་ལས་འདོད་བདེ་རེ་དང་མཚུངས། ། དེ་ཕྱིར་དད་པས་འདུས་པ་དེ་དག་
གི། ། རྣ་བའི་ཡོལ་གོ་སངས་རྒྱས་བྱང་སེམས་ཀྱི། ། མཚན་དང་གཟུངས་
སྔགས་ཟབ་མོའི་བདུད་རྩི་ཡིས། ། འགེངས་པར་བྱེད་པའི་ཆོ་ག་ཉིན་བཞིན་
བསྒྲུབས། ། ཞེས་གསུངས་པ་ནི་ཅི་ཡང་མི་ཤེས་པའི་དར་གོས་ཀྱིས་བཀླུབས་
པའི་ཆེན་པོའི་གོ་སར་འགྱིང་བའི་དེང་དུས་ཀྱི་བླ་སྤྲུལ་འགའ་རེས་གོ་དགོས་པ་
- 247 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྣང་ངོ་། །
ཚེས་ཉི་ཤུ་ལ་དཔོན་སློབ་དང་བཅས་པ་རྩ་བའི་གདན་ས་ལ་ཞབས་
བསྐྱོད་སྐབས། སླར་ཡང་འདིར་ཕེབས་དགོས་པའི་ཞུ་བ་དང་། དར་འབོད།
གྲྭ་ཚང་གིས་ཕེབས་སྐྱེལ་རིང་ཐུང་སོགས་བྱས་ཏེ། དཔལ་ཐུབ་བསྟན་ཕྱོགས་
རྒྱལ་གླིང་གི་གཟིམ་ཆུང་གསང་སྔགས་ཆོས་ཀྱི་ལྡིང་ཁང་དུ་གཞི་ཕབས། དེ་
ནས་ཉིན་འགར་ངལ་གསོ་གནང་། །
དེ་རྗེས་འཇམ་མགོན་བླ་མ་ཏཱ་ར་ནཱ་ཐའི་ཐུགས་མཚོ་ལས་ཐོན་པའི།
རྒྱུད་སྡེ་བཞིའི་ལམ་གྱི་ལུས་ཡོངས་རྫོགས་གསལ་བྱེད་ཀྱི་བསྟན་བཅོས་ཆེན་མོ་
རྒྱུད་སྡེ་རབ་འབྱམས་ཀྱི་གཞུང་སྤྱི་དང་། ཁྱད་པར་མཁས་དབང་བློ་གཏེར་
དབང་བོས་ཕྱོགས་བསྒྲིགས་མཛད་པའི་རྒྱུད་སྡེ་སོ་སོར་དཔེ་གཟིགས་ཟླ་དང་
བྲལ་བར་བྱས་ནས། དེ་དག་གོང་བསྒྲིགས་ཏེ་དཔྱད་པ་ཞིབ་མོར་བྱས་ནས།
རྗེ་བཙུན་ཐམས་ཅད་མཁྱེན་པའི་བཀའ་འབུམ་ལས་བྱུང་བའི་རྒྱུད་སྡེའི་དབང་
དཀའ་དེ་དག་ལས། སྒྲུབ་དཀྱིལ་ཡོད་པ་དག་ལ་དབང་བསྐུར་ཚུལ་གྱི་ལག་
ལེན་ཆེས་གསལ་ཞིང་། སྒྲུབ་ཐབས་ཙམ་ལས་མེད་པ་རྣམས་ལ་དབང་ཆོག་གི་
རིམ་པ་ལག་ལེན་གང་ལྟར་དགོས་ཚུལ་དང་ཆོ་ག་གཞན་གང་གིས་འགེབས་ན་
སྟབས་བདེ་ཁོག་མཐུན་འོང་ངེས་ཀྱི་རིགས་སུ་འདུག་ཀྱང་བློ་གྲོས་དམན་པ་དག་
གིས་ཤེས་དཀའ་བར་དགོངས་ནས། རྗེ་ཉིད་ཀྱི་ཞལ་གསུང་ཇི་ལྟ་བ་བཞིན།
ཡི་གེ་བ་བཞིས་བརྩོན་པ་རྒྱུན་ཆགས་སུ་བསྟེན་ནས་དབང་སོ་སོའི་དབང་བཤད་
དང་། ལྷ་ངོ་བསྟན་པ་སོགས་ནག་པོ་འགྲོ་ཤེས་ཀྱི་ཚུལ་དུ་མཆན་བཏབ།
འདིའི་ཐད་ལ་ སྔོན་ གཙང་བའི་རྡོ་རྗེ་ སློབ་ དཔོན་ ངག་དབང་ཆོས་
འབྱོར་ཞབས་ཀྱིས། ཀོང་སྤྲུལ་ཐམས་ཅད་མཁྱེན་པའི་དྲུང་དུ་རྒྱུད་སྡེའི་དབང་
- 248 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
བསྐུར་ཚུལ་ལ་དྲི་བ་དོགས་གཅོད་ཀྱི་ཞུ་ཡིག་ཕུལ་བའི་ལན་གསུངས་པ་འདི་
ལྟར། གཤིན་རྗེ་རབ་འབྱམས་ལ་དཀྱིལ་ཆོག་སོ་སོར་འབྱུང་བ་ལགས་ཀྱང་།
རྗེ་བཙུན་བཀའ་འབུམ་དུ་སྒྲུབ་ཐབས་ཙམ་ལས་མི་བཞུགས་པས་དབང་རྒྱུན་ལྷ་
ལྔས་འགེབས་གསུངས། ཡང་དེ་མཚུངས་བདེ་རབ་དབང་རྒྱས་ན་བདེ་མཆོག་
སྟོད་འགྲེལ། བསྡུ་ན་བདེ་མཆོག་བདག་དབང་གིས་འགེབས་གསུངས་པ་བློ་
དམན་ལ་རྒྱུན་མི་ཆད་པ་ཙམ་གྱི་སྟབས་བདེ་བར་དགོངས་པ་ལས། ཚུལ་
བཞིན་བྱེད་ དུས་ དེ་ རིགས་ ཀྱིས་ མི་ འཐུས་ པའི་ རྒྱུ་ མཚན་ མང་། དེས་ན་
འཇིགས་མཛད་བཅུ་གསུམ་ མ་ རོ་ལངས་བརྒྱད་ སྐོར་ གྱི་དཀྱིལ་ཆོག་ ཁ་ སྤོ།
འདི་ལ་རིག་འཛིན་ཚེ་དབང་ནོར་བུས་མཛད་པའི་དཀྱིལ་ཆོག་ཀྱང་ཡོད། སྐྱོ་
ལུགས་ཞེ་དགུ་མ་ལ་དགྲ་ནག་ཞང་ལུགས་སྦྱར། ཁྲོ་མོ་བརྒྱད་སྐོར་ལ་རོ་ལངས་
བརྒྱད་སྐོར་དང་། ཨ་མོ་གྷའི་རྒྱ་གཞུང་གུང་བསྒྲིག་འཇིགས་བྱེད་མལ་ལུགས་
ལ་ཞྭ་དམར་སྤྱན་སྔ་ཆོས་གྲགས་ཀྱི་སྒྲུབ་དཀྱིལ་ཡོད་ཀྱང་མལ་ལུགས་བདེ་མཆོག་
གི་དབང་ཆོག་སྦྱར། གཤེད་དམར་བཅུ་གསུམ་ལ་དགྲ་ནག་ཞང་ལུགས་ཀྱིས་
འགེབས། གཤིན་རྗེ་གདོང་དྲུག་འཇིགས་བྱེད་ལྷ་དགུའི་དབང་ཆོག་ལ་འདོར་
ལེན་ཅུང་ཟད་དགོས། བདེ་མཆོག་རབ་འབྱམས་ལས་དྲིལ་ཆུང་ལྷ་ལྔ་ལ་དྲིལ་
བུའི་ཕྱི་དཀྱིལ་ དང་། ལུས་ དཀྱིལ་ དབང་ ཆོག་ ལ་ ལྕེ་ ཡི་ དཀྱིལ་ཆོག་ གིས་
འགེབས། ཨ་བྷ་ཡའི་འཁྲུལ་སྤོང་གི་ལྟ་ཡི་ལུགས་ནི་བྷུ་ཏིའི་རྒྱ་གཞུང་དང་སྦྱར།
མི་ཏྲི་བཅུ་གསུམ་མ་ལ་ནག་པོའི་ལུགས་ཀྱི་དཀྱིལ་ཆོག་སྦྱར། ཕག་མོ་སོ་བདུན་
མ་ལ་ནག་པོའི་ལུགས་སྦྱར། དེ་རྣམས་རྩ་རྒྱུད་ལུགས་ཡིན། བཤད་རྒྱུད་ལས་
བྱུང་བའི་ཟུར་བཀའ། སྡོམ་འབྱུང་བཅུ་གསུམ་མ་ལ་ལྟུ་ནག་གཉིས་ལྟོ་སྦྱར་
བའི་འདོར་ལེན་དགོས། ལྭ་བ་བཅུ་གསུམ་མ་ལྕེ་ཡི་བའི་ལུགས་ལ་བཤད་རྒྱུད་
- 249 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཀྱི་དགོངས་པའི་འདོར་ལེན་དགོས། འཁོར་ལོའི་བསྒྱུར་དྲུག་ཀྱང་དེ་དང་
མཚུངས། ཁོ་བོས་བྱས་པའི་དཀྱིལ་ཆོག་ཟུར་དུ་ཡོད། འཇམ་པའི་རྡོ་རྗེ་ལྷ་
ཉེར་ལྔ་བ་རྗེ་བཙུན་གྱིས་མཛད་པའི་སྒྲུབ་དཀྱིལ་ཟུར་དུ་ཡོད་ཀྱང་དཔེ་གཏན་
ནས་མ་རྙེད། སྤྱིར་གསར་འགྱུར་ཡིན་པས་ཞི་སྦས་ལུགས་རྣམས་རྐང་མཚུངས་
ཀྱང་རྒྱུན་ཙམ་ནི་ལུ་ཡི་ལུགས་ལ་བཤད་རྒྱུད་ཀྱི་དགོངས་པའི་འདོར་ལེན་བྱེད།
དྲག་པོ་ཆེན་པོ་ནག་པོའི་ལུགས་དང་མཚུངས། བོང་ཞལ་ ཅན་ནག་པོའི་
དཀྱིལ་ཆོག་ལ་ཨ་བྷི་དྷ་ནའི་ལུགས་ཀྱིས་ཁ་བསྒྱུར། ཕག་མོ་བཅུ་བདུན་མ་ལྭ་བ་
བཅུ་གསུམ་མ་དང་འདྲ། རྡོ་རྗེ་མཁའ་འགྲོ་ནག་པོའི་ལུགས་སྦྱར། མཁའ་
འགྲོ་རྒྱ་མཚོ་སྒྲུབ་དཀྱིལ་ཟུར་གསལ་ལྟར་བྱ། ཕག་མོ་སོ་བདུན་མ་ལ་མཁའ་
འགྲོ་རྒྱ་མཚོའི་དཀྱིལ་ཆོག་སྦྱར། བདེ་མཆོག་ཁྲོ་བོ་རྡོར་སེམས་ལ་ནག་པོའི་
ལུགས་སྦྱར། ཕག་མོ་འབྱུང་བ་ལྷ་ཉེར་གཅིག་པའང་དེ་དང་མཚུངས། ཞི་བ་
རྡོར་སེམས་སོ་བདུན་མ་འཕྲེང་བའི་ལུགས་ཀྱིས་འགེབས་དགོས་སོ། །
ཞེས་གསུང་གནང་མཛད་པའི་དོན་ལ་རང་རེའི་སྒྲུབ་བརྒྱུད་ཀྱི་བསྟན་
པ་འདི་ཉིད་གཅེས་པར་འཛིན་པའི་དམ་པ་རྣམས་ཀྱིས་ཞིབ་དཔྱད་མཛད་དེ།
དེ་ལུགས་བཞིན་ཕྱག་བཞེས་ལ་ཐེབས་ངེས་སུ་བྱེད་པ་ནི་ཤིན་ཏུ་གལ་ཆེ་བ་ཤེས་
དགོས་པ་མ་གཏོགས། བསྟན་པ་འཛིན་རློམ་གྱིས་རྨོངས་པ་ངོ་མཚར་སྐྱེད་
བྱེད་ཀྱི་ཐབས་དཔལ་འབྱོར་རྒྱ་བསྐྱེད་ཅི་ཐུབ་ལ་འབད་པ་ནི། དམ་པ་རྣམས་
གཅིག་ཏུ་ཁྲེལ་བའི་གནས་སུ་ཤེས་པར་གྱིས་ཤིག །
དེ་ལྟར་རྗེ་བླ་མ་རིན་པོ་ཆེས་ངེས་དོན་སྒྲུབ་བརྒྱུད་ཀྱི་བསྟན་པ་རིན་པོ་ཆེ་
ཐུགས་ཀྱི་དཔལ་བེའུ་བཅངས་ཏེ། དབང་ལུང་མན་ངག་གི་རྒྱུན་ཆེས་ཆེར་
སྤེལ་བའི་མཛད་རྗེས་རླབས་པོ་ཆེ་རྡོ་རྗེའི་རི་མོ་བཞིན་དུ་ནམ་ཡང་སུབ་ཏུ་མེད་
- 250 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
པའི་དགེ་མཚན་ནི་རང་ཅག་རྣམས་ཀྱིས་བསྐལ་བའི་བར་དུ་བརྗེད་མི་སྲིད་
དེ་ནས། རྗེ་བླ་མ་རིན་པོ་ཆེ་ལ་རྗེ་བཙུན་ཐམས་ཅད་མཁྱེན་པའི་བཀའ་
འབུམ་དུ་བཞུགས་པའི་དབང་བཀའ་ཆ་ཚང་བ་རྣམས་གཞན་ལ་བསྐུར་བའི་
ཐུགས་འདུན་སྔར་ནས་ཡོད་ཐོག འདི་སྐབས་སོགས་སུ། སྒྲུབ་བརྒྱུད་བསྟན་
པའི་སྲོག་འཛིན་ཨ་སྐྱོང་རྒྱ་བླ་མ་པདྨ་རྣམ་རྒྱལ་སོགས་ཀྱིས་སྔ་ཕྱི་ཐེངས་མང་
བོར་ཞུ་བ་ཕུལ་བ་ལྟར། །
དཔལ་དུས་ཀྱི་འཁོར་ལོའི་རྩ་རྒྱུད་གསུངས་པའི་དུས་ཆེན་དང་འབྲེལ།
དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་གི་སྒྲུབ་ཁང་བསམ་གཏན་གླིང་
ནས། རྒྱལ་བའི་དམ་ཆོས་མ་ལུས་པ་འཛིན་པའི་སྨོན་ལམ་གྱི་མཐུ་གྲུབ་པ།
གྲུབ་པའི་འཁོར་བསྒྱུར་ཆེན་པོ་མཚན་བརྗོད་པ་དཀའ་བ་དོན་གྱི་སླད་དུ་མཚན་
ནས་སྨོས་ཏེ་༧ རྗེ་ཀུན་དགའ་ཐུགས་རྗེ་དཔལ་བཟང་པོས་འཇིགས་པ་མེད་
པའི་ལྗགས་རྣམ་པར་བསྐྱོད་དེ། གསུང་གི་གསང་བ་ཟབ་མོ་ལ་མངའ་བརྙེས་
པའི་ཚུལ་གྱིས། དཔལ་ཀ་ལ་ཙཀྲའི་རྡོ་རྗེ་སློབ་དཔོན་ཆེན་པོ་རྒྱ་བླ་པདྨ་རྣམ་
རྒྱལ་དང་། བསེ་སྤྲུལ་བའི་སྐུ་ཀུན་བཟང་གཞན་ཕན་ཆོས་ཀྱི་རྒྱལ་མཚན་དང་།
བསེ་སྤྲུལ་ཀུན་དགའ་ཕུན་ཚོགས། མཚམས་པ་སྨོན་ལམ་བཟང་པོའི་ཡང་སྲིད།
དེའི་ཡོངས་འཛིན་སོགས་དང་། ཨ་སྐྱོང་སྤྲུལ་སྐུ་ཆོས་རྣམ་རྒྱ་མཚོ། བསོད་
རྒན་སྤྲུལ་བའི་སྐུ་པདྨ་བློ་གྲོས། འབྲོག་དགེ་སྤྲུལ་སྐུ་ཀུན་དགའ་ཡོན་ཏན་ལྷུན་
འགྲུབ། སྤྲུལ་ཐུབ་བསྟན་ཆོས་ཀྱི་འོད་ཟེར། ཡར་ཐང་མཁན་པོ་ཤེས་རབ་
དཔལ། རྒྱ་སྤྲུལ་སྐུ་ངག་ལུ། སྤྲུལ་ཆུ་ཁ་ཀུན་དགའ་རྒྱལ་མཚན། མཁན་
དཀོན་མཆོག་ཆོས་གོ་ སོགས་བླ་སྤྲུལ་ མང་བོའི་གཙོས། བསེ་དགོན་དང་།
- 251 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
འབྲོག་དགེ འཛམ་ ཐང་། ཨ་ དཔའ། རྩི་ནང་། ཁང་ སར་ ཉིན་ཡུལ།
ཐལ་མོ་དགོན། གཙང་སྐོར་གོང་འགབ། ལུང་སྐྱ་དགོན། ཛ་འགོ་སོགས་
དགོན་སྒྲུབ་སྡེ་ཆེ་ཕྲ་དུ་མ་ནས་ཕེབས་པའི་གཞི་བྱེས་ཀྱི་བླ་གྲྭ་ལྔ་བརྒྱ་ལྷག་ལ།
རྗེ་བཙུན་ ཐམས་ ཅད་མཁྱེན་པའི་བཀའ་འབུམ་དུ་བཞུགས་པའི་སྨིན་བྱེད་
དབང་གི་རིམ་པ་རྣམས་ཟླ་གསུམ་གྱི་རིང་དུ་ཇི་ལྟར་སྩལ་བའི་ཚུལ། སྐབས་
དེའི་ཐོ་ཡིག་《བྱིན་བརླབས་དྲི་བསུང་འཐུལ་བའི་སྤོས་ཀྱི་རྫིང་བུ》ནང་དུ་
བརྒྱུད་རིམ་དང་བཅས་ཞིབ་རྒྱས་སུ་བཀོད་ཡོད་ཀྱང་། །
འདིར་རགས་བསྡུས་ཀྱི་ཐོ་ཙམ་ནི། སློབ་མ་རྗེས་འཛིན་གྱི་ཆོ་ག་སྔོན་དུ་
བཏང་ཞིང་། འགལ་འཁྲུལ་གྱི་ཆ་ཕྲ་མོས་ཀྱང་མ་གོས་པར་ཕྱག་ལེན་རྣམ་པར་
དག་པའི་ངོས་ནས་སྟ་གོན་གཅིག་མཐུས་ཀྱིས། བདེ་མཆོག་རབ་འབྱམས་ཀྱི་
དབང་ཆེན་བཅོ་བརྒྱད་དང༌། གཤིན་རྗེ་རབ་འབྱམས་ཀྱི་དབང་བདུན་དང་།
བདེ་མཆོག་ལཱུ་དྲིལ་ནག་གསུམ་གྱི་དབང་། དཔལ་མཁའ་འགྲོ་མ་སྒྱུ་མ་བདེ་
མཆོག་གི་དབང་། གསང་འདུས་འཇམ་པའི་རྡོ་རྗེའི་དབང་། དཔལ་མཧཱ་མ་
ཡི་དབང་། སངས་ རྒྱས་ ཐོད་པའི་དབང་། ཕྱག་རྡོར་འཁོར་ལོ་ཆེན་པོའི་
དབང་། རྡོ་རྗེ་གདན་བཞིའི་དབང་། གཏུམ་པོ་ཁྲོ་བོ་ཆེན་པོ་མི་གཡོ་བླ་མེད་
ཀྱི་དབང་། གསང་འདུས་འཕགས་ལུགས་དང་། སྒྲོལ་མ་རྣལ་འབྱོར་མའི་
དབང་། རྩ་བཤད་ལུགས་ཀྱི་ཀྱི་རྡོར་གྱི་དབང་། གཤིན་རྗེ་གཤེད་དམར་ནག་
འཇིགས་གསུམ་ གྱི་དབང་། སོར་འབྲང་ ལྷ་ ལྔ་ བྱད་ གྲོལ་ དང་ བཅས་ པའི་
དབང་། དུས་འཁོར་སྡོམ་ཆེན་གྱི་དབང་། ཚེ་དཔག་མེད་ལྷ་དགུའི་དབང་།
འཆི་མེད་རྔ་སྒྲ་ལྷ་ལྔའི་དབང་། མ་ཅིག་གྲུབ་པའི་རྒྱལ་མོའི་ལུགས་ཀྱི་དབང་
ཆོག་རྣམ་རྒྱལ་བདུད་རྩི་བཅུད་ལེན་གྱི་དབང་། ཤངས་ལུགས་རྒྱུད་སྡེ་ལྔ་བའི་
- 252 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
དབང་། འཇམ་དཔལ་གསང་ལྡན་གྱི་དབང་། རྗེ་བཙུན་རྡོ་རྗེ་རྣལ་འབྱོར་མ་
བདེན་གཉིས་ཞལ་ཅན་གྱི་དབང་། ཕག་མོ་དོན་གྲུབ་མ་དང་། དབུ་བཅད་
མར་གྲགས་པའི་དབང་། རྗེ་བཙུན་རྔོན་པའི་གདམས་ངག་ལས་བྱུང་བའི་
ཕག་སྒྲུབ་མའི་དབང་། རྡོ་རྗེ་རྣལ་འབྱོར་མའི་དབང་། ཀོང་སྤྲུལ་གྱི་བཅོམ་
ལྡན་འདས་མ་ དམ་ཚིག་ སྒྲོལ་ མ་ རྣལ་འབྱོར་མའི་ རིགས་ གཏད་ བསྡུས་ པ།
དམ་ཚིག་གསུམ་བཀོད་ཀྱི་དབང་། ཐམས་ཅད་རིག་པའི་དཀྱིལ་ཆོག་འཁོར་
བ་ཀུན་གྲོལ་གྱི་དབང་། མི་འཁྲུགས་པ་ལྷ་དགུའི་དབང་། ཁྲོས་མ་ནག་མོ་ལྷ་
དགུའི་དབང་། དོན་ཤེས་རབ་ཀྱི་ཕ་རོལ་དུ་ཕྱིན་པའི་གཞུང་འབྲུ་ཚོ་དྲུག་པའི་
བྱིན་རླབས་ནམ་མཁའ་སྒོ་འབྱེད་ཀྱི་དབང་། གཅོད་ཀྱི་ཆོས་དབང་སེམས་ལ་
བསྐུར་བ་དང་། བཅོམ་ལྡན་འདས་མ་བདག་མེད་ལྷ་མོ་བཅོ་ལྔའི་དབང་།
དུས་འཁོར་ལྷ་དགུའི་དབང་། རྡོ་རྗེ་འཆང་གི་རྗེས་གནང་། དུས་འཁོར་ལྷན་
སྐྱེས་ཀྱི་རྗེས་གནང་། ཧེ་རུ་ཀ་དགྱེས་པའི་དབང་རྣམས་སྩལ་ཏེ་ཉིན་དུ་མར་
ཆོས་མཚམས་བཞག དེ་དག་གི་སྐབས་སྦྱོར་དངོས་མཇུག་གི་རིམ་པ་རྣམས་ལ་
ཕྱག་ལེན་གང་ཞིབ་ཀྱིས་བརྒྱན། སློབ་མ་རྗེས་འཛིན་ནས་བཟུང་ཉིན་རེ་
བཞིན་དབང་གི་བཤད་པ་གནད་འདྲིལ་བའི་མན་ངག་བཅས་མ་བཤད་ཉོག་
བཤད་ཀྱི་སྐྱོན་དང་བྲལ་བའི་བཤད་པ་གཟུར་གནས་མཁས་པ་མགུ་བྱེད་ཀྱི་
ལེགས་བཤད་མང་དུ་སྩལ། །
དེ་དག་གི་ཚེ། སྔོན་རྗེ་ཉིད་ཀྱི་ངོར་བསེ་ཡོན་ཏན་ལྷུན་འགྲུབ་གྱིས་
མཛད་པའི་བདེ་མཆོག་སྨོན་ལམ། བདག་ནི་དེང་བཟུང་མའི་ལུང་གནང་སྟེ་
ཉིན་རེ་བཞིན་དབང་གི་མཇུག་ཏུ་འདོན་དགོས་པའི་ཞལ་བཀོད་སྩལ། དེ་ནི་
གདུལ་བྱ་དབང་བོ་སྨིན་པ་རྣམས་ཀྱིས་སྨོན་ལམ་ཁྱད་པར་ཅན་འདི་ལྟ་བུའི་
- 253 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྟེང་ནས་ལམ་རིམ་གཉིས་ཉམས་སུ་བླངས་ནཟུང་འཇུག་ཧེ་རུ་ཀའི་གོ་འཕང་
མངོན་དུ་བྱེད་ནུས་པ་མ་ཟད། དབང་བོ་དམན་པས་ཀྱང་ལམ་ཡོངས་རྫོགས་
ཀྱི་གནད་འདུས་པའི་སྨོན་ལམ་ཁྱད་པར་ཅན་འདི་ལྟ་བུའི་སྟེང་ནས། མདོ་
སྔགས་ཀྱི་ལམ་ཡོངས་རྫོགས་ལ་ཤར་སྒོམ་དང་འབྲེལ་དེ་རྣམས་མྱུར་དུ་རང་རྒྱུད་
ལ་འགྲུབ་པའི་སྨོན་ལམ་བཏབ་ན་ལམ་ཡོངས་རྫོགས་ལ་བག་ཆགས་ཐེབས་པར་
འགྱུར་བ་དང་། ཕྱི་མ་མཁའ་སྤྱོད་དག་པའི་ཞིང་དུ་སྐྱེ་བ་འཛིན་པའི་རྟེན་
འབྲེལ་གྱི་གནད་ལ་དགོངས་པ་སྣང་ངོ༌། །
དབང་གི་སྐབས་ཐམས་ཅད་དུ། སློབ་བུ་སྤྱི་ལ་དམིགས་ཀྱིས་ཡང་ཡང་
གདམས་པ་ནི། ཐུན་མོང་ལམ་གྱི་རྒྱུད་སྦྱངས་ཤིང་། ཁྱད་པར་བྱང་ཆུབ་ཀྱི་
སེམས་རིན་པོ་ཆེས་རྒྱུད་སྨིན་པར་བྱས་ཏེ་གསང་སྔགས་ཀྱི་སྒོར་འཇུག་པའི་སྣོད་
རུང་དུ་གྱུར་པ་ན། རྡོ་རྗེ་སློབ་དཔོན་མཚན་ཉིད་དང་ལྡན་པ་ཞིག་གིས་དབང་
བཞི་མཚན་ཉིད་དང་ལྡན་པར་བསྐུར་བས་དྲི་མ་རྣམ་བཞི་དག་རུང་དང་སྐུ་
བཞི་འགྲུབ་ངེས་ཀྱི་ནུས་པ་རང་རྒྱུད་ལ་འཇོག་པར་བྱེད་ཅིང་། གསང་ཆེན་
རིམ་གཉིས་ཟབ་མོ་ཉན་བསམ་བསྒོམ་པ་ལ་དབང་བའི་ནུས་པ་ཁྱད་པར་ཅན་
ཡང་བཞག་ནུས་པའི་དབང་དེ་ཐོབ་པའི་སྐབས་སུ། ལྷ་དང་བླ་མ་དབྱེར་མེད་
པའི་དཀྱིལ་འཁོར་གྱི་ལྷ་ཚོགས་རྣམས་དཔང་བོར་བཞག་ནས། རྡོ་རྗེ་སློབ་
དཔོན་གྱིས་ཇི་སྐད་གསུངས་པ་བཞིན་དུ་བསྲུང་བར་ཁས་བླངས་པའི་རྩ་ལྟུང་
བཅུ་བཞི་སྤོང་བ་དང་། རིགས་ལྔ་སྤྱི་དང་སོ་སོའི་དམ་ཚིག་དང་སྡོམ་པ་རྣམ་
པར་དག་པ་རྡོ་རྗེ་འཆང་གིས་ཇི་ལྟར་བཅས་པའི་མཚམས་ལས་མི་འདའ་བར་
ཚུལ་བཞིན་དུ་སྲུང་བ་གལ་ཆེ་ཚུལ། གལ་བོ་ཆེ་ལ་ནན་ཏན་དང་། དམ་པའི་
ཆོས་ལ་བརྒྱ་ཚར་གྱི་དཔེ་ལྟར་ཡང་ཡང་གསུངས་པ་ནི། བསྟན་པའི་གནད་
-
254
-



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
རྣམས་མཁྱེན་པའི་གཟུ་བོར་གནས་པའི་མཁས་པ་རྣམས་ཀྱིས་བརྟགས་ན་དེ་
ལས་གཞན་པའི་རྣམ་པར་ཐར་བ་ཞིག་བཙལ་དུ་མེད་པར་སྣང་།
བདེ་མཆོག་རབ་འབྱམས་ཀྱི་དབང་བཞི་བ་འཁོར་ལོ་སྡོམ་པ་རྡོ་རྗེ་རྣལ་
འབྱོར་མའི་དབང་གསུང་སྐབས་སུ། རྗེ་ཉིད་ཀྱི་མདུན་གྱི་ནམ་མཁར་དཀར་
ཞིང་གསལ་བའི་ཤེལ་ལས་གྲུབ་པའི་ཁྲིའི་སྟེང་དུ་གསང་བདག་སྒྲོལ་བའི་མགོན་
པོ་དགྱེས་པའི་ཉམས་ཀྱིས་མངོན་སུམ་དུ་བཞུགས་པ་ཐུགས་སྣང་དག་པའི་ངོར་
ལྷམ་མེར་འཆར་བ་ན། དབང་མེད་ཀྱི་དད་པས་ལུས་ཀྱི་སྤུ་ལོང་གཡོ་ཞིང་།
བདེ་སྟོང་གི་རྟོགས་པའི་རྩེ་ཟིལ་བཟོད་དཀའ་བས་ཉམས་འུར་ལངས་པ་བཀག་
འགོག་གང་ནས་ཀྱང་མི་ཐུབ་པ་དབང་མེད་ཤུགས་འབྱུང་དུ་ལུས་ཀྱི་འཕར་གཡོ་
བྱུང་བས། སློབ་ཚོགས་རྣམས་ཀྱི་ཡིད་སྣང་ཡང་ཕྱི་མ་ཕྱེད་དུ་དགའ་བདེའི་
ཤུགས་འཕེལ་ཏེ། སྣང་བ་གཞན་དུ་འགྱུར་བར་བྱེད་པའི་བྱིན་རླབས་ཀྱི་ཟིལ་
ཆེ་བས་བླ་མ་སངས་རྒྱས་དངོས་མཐོང་གི་དད་གུས་ཀྱི་རླབས་འཕྲེང་དགུང་དུ་
འཕྱུར། །
ཡང་བདེ་མཆོག་རབ་འབྱམས་ལས། དབང་དགུ་བ་བདེ་མཆོག་དྲག་
པོ་དབུ་འབུམ་ཕྱག་འབུམ་གྱི་དབང་གནང་སྐབས། དེའི་ཉིན་ཁོང་ཇོ་ནང་
སྒྲོལ་བའི་མགོན་པོ་ཡིན་སྙམ་པའི་ཐུགས་ཉམས་ལྡོག་ཏུ་མེད་པར་ཤར་ཞིང་།
ཐ་ན་ཁོང་གིས་མཛད་པའི་ཡིག་ཆ་རྣམས་ཀྱི་མཇུག་བྱང་རྣམས་མཐོང་ཚེའང་།
འདི་ཁོ་བོས་བྲིས་པ་ཡིན་སྙམ་པ་ངམ་ངམ་ཤུགས་ཀྱིས་ཤར་གསུངས། དེ་ནི་
ངེས་པར་དུ་རྡོ་རྗེ་འཆང་ཁོང་གི་མཛད་འཕྲིན་སོགས་ཆ་གང་ལ་གཞིགས་ན་རྗེ་
སྒྲོལ་བའི་མགོན་པོ་སླར་ཡང་དུས་མཐའ་འདིར་ངེས་དོན་གྱི་བསྟན་པའི་མེ་རོ་
རྨངས་ནས་གསོ་བའི་ཕྱིར་ཕེབས་པ་ཡིན་པའི་འབྲས་རྟགས་སུ་ཐེ་མི་ཚོམ་སྙམ།
- 255 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་མཐུན་བདེ་མཆོག་མཁའ་འགྲོ་རྒྱ་མཚོའི་དབང་གི་ལྷ་ངོ་བསྟན་པའི་
སྐབས་སུའང་། དཀྱིལ་འཁོར་གྱི་ལྷ་ཚོགས་ཡོངས་སུ་རྫོགས་པ་མཁའ་ལ་སྐར་
མའི་ཚོགས་མཐོང་བ་ཇི་ལྟ་བ་བཞིན་ཁྲ་ལམ་མེར་ཤར་འདུག་གསུངས། འདི་
དག་ནི་སྐབས་སྐབས་ སུ་གསུང་ཟུར་གྱི་འཕྲོས་དང་མཚན་ལམ་ཙམ་དུ་སྒྲོ་
བཏགས་ཏེ་དངོས་སུ་ཞལ་གྱིས་བཞེས་པ་ཐོ་འགོད་བྱས་པ་ཡིན་གྱི། དེ་སོགས་
ཐུན་མོང་མ་ཡིན་པའི་ཆེས་གསང་བའི་རྣམ་ཐར་མང་བོ་ཡོད་པར་དཔོག་ཀྱང་
ཕྲན་ལྟ་བུས་རེ་རེ་ནས་འབྲིར་མི་ལང་ངོ༌། །
དེར་མ་ཟད། ཇི་སྐད་དུ། དཀྱིལ་འཁོར་ཞལ་ཕྱེ་སྒྲུབ་ཅིང་མཆོད་པའི་
ཚེ། ། སྣང་བ་ལྷ་དང་ལྷ་མོའི་རྣམ་པར་ཤར། ། དགྱེས་པ་རྡོ་རྗེ་དུས་ཀྱི་འཁོར་
ལོ་སོགས། ། མཁའ་ཁྱབ་ཡི་དམ་གཟིགས་ལ་གསོལ་བ་འདེབས། ། ཞེས་གང་
གསུངས་ལྟར། དེའི་ཚེ་དབང་གཞན་དང་གཞན་བསྐུར་བའི་སྐབས་དང་སྒྲུབ་
པའི་སྐབས་ ཐམས་ ཅད་དུ། ལྷག་ ལྷ་ མང་བོའི་ཞལ་ གཟིགས་དང་། བར་
སྐབས་རེར་གསེར་གྱི་གཟུངས་སྔགས་མང་བོ་འཆར་ནས་ཡི་གེའང་བསྒྲིབས་ཏེ་
མཐོང་མི་ཐུབ་པ་ལྟ་བུ་ལན་མང་བོ་བྱུང་། གསེར་བཙོ་མའི་ཡི་གེར་བཀོད་པའི་
གཟུངས་སྔགས་མང་པོ་འཆར་བ་འདི་ཉིད་ཐུན་མོང་མ་ཡིན་པའི་རྣམ་པར་ཐར་
བ་ལ་སྦྱར་ཏེ་འཆད་དུ་ཡོད་མོད་ཀྱང་བདག་ལྟ་བུའི་བློ་ཡིས་འཆུན་པ་དཀའ་བ་
ལགས། རྒྱལ་སྲས་ཞི་བ་ལྷའི་རྡོ་རྗེའི་གླུ་ལས། རྨད་བྱུང་ནམ་མཁའི་དཀྱིལ་
ཤར་བྷུ་སུ་ཀུ། ། སྟོང་ཉིད་གཟུགས་མཛེས་ཤར་རོ་བྷུ་སུ་ཀུ། ། དཔེ་མེད་མེ་
ཏོག་ཤར་རོ་བྷུ་སུ་ཀུ། ། རིན་ཐང་མེད་པའི་མེ་ཏོག་རིན་ཆེན་ལོངས། ། ཞེས་
གསུངས་པ་ལྟར། རྗེ་ཉིད་ཀྱི་རྡོ་རྗེ་ལུས་ཀྱི་རྩ་རླུང་ཐིག་ལེ་ལ་ཐབས་མཁས་ཉེ་
ལམ་ཟབ་མོས་གནད་དུ་བསྣུན་པའི་སྟོབས་ཀྱིས། གཅོད་དབང་ནམ་མཁའ་སྒོ་
- 256 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
འབྱེད་གསུང་སྐབས། རླུང་སེམས་ཀྱི་དྭངས་མ་སྟོང་བའི་གཟུགས་ཀྱི་སྣང་
བརྙན་རྣམ་ཀུན་མཆོག་ལྡན་གྱི་རང་གཟུགས་ཆེས་དྭངས་པ་རྨད་དུ་བྱུང་བ་ནམ་
མཁའི་དཀྱིལ་ནས་རང་ཤར་གྱིས་ཚུལ་དུ་སྟོང་བ་ཉིད་ཀྱི་གཟུགས་བརྙན་གྱི་
ལེགས་མཛེས་དཔེ་དང་བྲལ་བའི་འོད་གསལ་དྭངས་པ་ཆེན་པོའི་མེ་ཏོག་མཐའ་
ཡས་ཀྱི་ཡོན་ཏན་རིན་ཐང་ཚད་མེད་པ་རྩོལ་མེད་ཤུགས་ཀྱིས་དག་སྣང་སྒྱུ་མའི་
ལྟད་མོ་ཅི་དགའ་གཟིགས་པའི་རྐྱེན་གྱིས། ཉམས་འུར་ལངས་པ་ལྟ་བུའི་བླ་
སློབ་རྣམས་དུས་གཅིག་ཏུ་འཕར་གཡོ་འགོག་མི་ཐུབ་པ་བྱུང་། དེ་ལྟ་བུའི་ཟབ་
ལམ་རིམ་གཉིས་ཀྱི་རྟོགས་པ་ཁྱད་པར་ཅན་ཐུགས་རྒྱུད་ལ་མངོན་དུ་གྱུར་པའི་
རྟགས་མཚན་ཤིན་ཏུ་མང་བ་གོར་མ་ཆག་ཀྱང་། རང་གི་ཡོན་ཏན་སྦ་བྱ་
ཞིང་། ། གཞན་གྱི་ཡོན་ཏན་བསྒྲག་པར་བྱ། ། ཞེས་གསུངས་པ་ལྟར། སྦས་
པའི་བརྟུལ་ཞུགས་ཀྱི་སྤྱོད་པས། སྐབས་རེར་དགོས་དབང་གིས་གསུང་ཟུར་
ཙམ་དང་ཐུགས་སློབ་འགའ་ལ་གསང་བའི་ཚུལ་ལས་མི་མཛད་པས་ཇི་བཞིན་སྨྲ་
བའི་རྔོ་མི་ཐོགས་ཀྱང་། ལེགས་བཤད་ལས། དམ་པའི་ཡོན་ཏན་སྦས་གྱུར་
ཀྱང་། ། འཇིག་རྟེན་ཀུན་ལ་ཁྱབ་པར་གསལ། ། སྣ་མའི་མེ་ཏོག་ལེགས་
བཀབ་ཀྱང་། ། དྲི་ཞིམ་ཀུན་ཏུ་ཁྱབ་པར་འགྱུར། ། ཞེས་གསུངས་པ་ལྟར་
གྱུར་ཏོ། །
དེ་ནས་གོང་དུ་བཤད་པའི་དབང་དེ་དག་བསྐུར་ཟིན་རྗེས་ཉིན་གསུམ་
ལ་ངལ་གསོ་ཙམ་གནང་ཡང་། དོན་གཉེར་ཅན་དུ་མས་བཞེད་སྐོང་དུ། ཇོ་
ཕུར་ཡོངས་རྫོགས་ ཀྱི་ལུང་ཆ་ཚང་། རྟ་མགྲིན་ གསང་སྒྲུབ་ཀྱི་ལུང་དང་།
གཅོད་ཀྱི་འདོན་ཆ་རྣམས་ལས། རིགས་དྲུག་གནས་འདྲེན་དང་། སྨད་ལས་
རྣམས་མ་ གཏོགས་ འདུལ་ དཀར་ནག་ དང་ བཅས་ པའི་ལུང་ཆ་ཚང་དང་།
- 257 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གཅོད་ཀྱི་ཁྲིད་ཡིག་གནད་དོན་སྙིང་པོ་དང་། གདན་ཐོག་གཅིག་མའི་ཁྲིད་
བྱང་ཆུབ་ལམ་བཟང་སོགས་ཀྱི་ཁྲིད་ཀྱང་ཕོག བདེ་མཆོག་རབ་འབྱམས་དང་།
གཤིན་རྗེ་རབ་འབྱམས་ཀྱི་དབང་གི་མཚམས་སྤྱར་སོགས་ཀྱི་བཀླག་ལུང་དང༌།
སྨྲ་སེང་གླིང་གི་དགེ་བཤེས་ཞིག་གི་ངོར། ཚངས་པའི་སྒྲ་དབྱངས་ཀྱི་ལུང་རྐྱང་
བཅས་སོགས་དམ་པའི་ཆོས་ཀྱི་སྦྲང་ཆར་ ལྷུག་ པར་སྩལ། ་ མཇུག་ ཏུ་ཀུན་
མཁྱེན་སྟོང་མཆོད་དང་འབྲེལ་ཏེ་ཚོགས་ཀྱི་དཔའ་བོའི་དགའ་སྟོན་རྡོ་རྗེའི་གླུ་
དང་བཅས་བླ་སློབ་རྣམས་ལྷན་རྒྱས་སུ་རོལ། རྒྱ་བླ་དང་རྗེ་བླ་མ་རིན་པོ་ཆེ་
རྣམ་གཉིས་ཁྲི་གཅིག་ལ་ལྷན་དུ་བཞུགས་ཏེ་ངེས་དོན་བསྟན་པ་རྒྱས་པའི་མཚོན་
བྱེད་དུ་སྐུ་པར་བརྒྱབ་པ་སོགས་རྟེན་འབྲེལ་བསྒྲིགས། །
འདི་ལོར་དགོན་པ་གཞུང་ནས། ལྟོ་སྐྱ་གོས་ཧྲུལ་གྱི་ངང་ཐོས་བསམ་ཁོ་
ནར་འབད་པའི་གྲྭ་བཙུན་དཀོན་མཆོག་ཆོས་ཁོ་ལ་མཁན་པོའི་མཚན་གསོལ་བ་
དང་འབྲེལ། ཁོང་རྡོ་རྗེ་འཆང་ཐུགས་དགྱེས་པའི་ངང་འཚོགས་དབུས་ནས་སྐུ་
མདུན་དུ་འབོད་པ་གནང་སྟེ། དབུ་མ་གདོང་ལྔའི་ང་རོའི་དེབ་སྤྲོས་ལེགས་ཀྱི་
གནང་སྦྱིན་དང་། ལྷ་དར་སྲིད་དུ་རིང་བས་མགུལ་བར་བརྒྱན་ཏེ། ཞལ་ནས།
འོ་རྟེན་འབྲེལ་ལེགས། ད་དུས་ཡང་ཐོས་བསམ་སྒོམ་གསུམ་ཡ་མ་བྲལ་བའི་
ངང་། སྤྱིར་རྒྱལ་བའི་བསྟན་པ་དང་། དགོས་ངེས་དོན་སྙིང་པོའི་བསྟན་པ་
དཔལ་རྒྱལ་བ་ཇོ་ནང་བའི་རིང་ལུགས་འདི་ལ་འཆད་ཉན་དང་འཆད་སྤེལ་གྱི་
སྒོ་ནས་བསྟན་པའི་སྲོག་འཛིན་རྒྱུ་མ་འཆུགས་ཞེས་ཐུགས་བརྩེ་བའི་སྒོ་ནས་
གདམས། འདི་སྐབས་རྗེ་དམུ་དགེ་བསམ་གཏན་རྒྱ་མཚོ་གཟིམ་ཁྲིའི་ཐ་མར་
གྱུར་བ་གསན་འཕྲལ་ཐུགས་སྨོན་རྣམ་དག་སྒོས་ཐུགས་དགོངས་རྫོགས་པ་བྱས་
ཤིང་གདུང་སྐལ་མི་དམན་པ་ཕྱག་ཏུ་འབྱོར།
- 258 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
དེ་སྐབས་གསུང་གི་ལྷོངས་སུ། སྤྱིར་རྒྱལ་བའི་བསྟན་པ་དང་། དགོས་
ངེས་དོན་སྒྲུབ་བརྒྱུད་ཀྱི་བསྟན་པ་རིན་པོ་ཆེ་རླུང་ནང་གི་མར་མེ་ལྟ་བུའི་ངང་
ཚུལ་དུ་གྱུར་བའི་སྐབས་འདིར། སྔོན་ནས་བདག་གིས་དབང་ལུང་མན་ངག་
གི་བརྒྱུད་པ་ཟབ་མོ་འདི་དག་ཁྱེད་རྣམས་ལ་ལྷན་ཅིག་ཏུ་འབུལ་རྒྱུའི་སྐལ་བ་རེ་
ཨེ་ལྡན་སྙམ་སྟེ། ཉིན་མཚན་ཀུན་ཏུ་སེམས་ལ་བཅངས་ཤིང་ད་བར་དུ་སྟབས་
མ་འགྲིག་པ་ཡིན། ད་ལོར་དེ་འདྲའི་སྐལ་བ་ལྡན་སོང་བས་ད་ནི་ཁོ་བོ་འཆི་
ཡང་ཞེ་བློ་བདེ་བ་དང་བསམ་པ་འགྲུབ་སོང་བ་ཡིན། ད་ནས་བཟུང་བསྟན་
འགྲོ་ལ་ཐུགས་བསྐྱེད་རླབས་པོ་ཆེ་མངའ་བའི་འདིར་བཞུགས་ཀྱི་བླ་སྤྲུལ་རྣམས་
ཀྱིས་དབང་ལུང་མན་ངག་གི་བརྒྱུད་པ་ཟབ་མོ་འདི་དག་གི་རྒྱུན་འཛིན་སྐྱོང་
སྤེལ་གསུམ་རེ་གནང་རྒྱུ་ཁོ་བོའི་རེ་བ་ཡིན་ཚུལ་དང་། ཁོང་ནི་རྒ་བའི་ཁུར་
གྱིས་ནོན་པས་ད་ནི་ཇི་ཙམ་བཞུགས་ མི་ཤེས་པ་སོགས་ཡིད་སྐྱོ་བའི་གསུང་
འཕྲོས་མང་དུ་བྱུང་བར། དེའི་ཚེ། བསེ་མཆོག་སྤྲུལ་རིན་པོ་ཆེ་ཀུན་བཟང་
གཞན་ཕན་མཆོག་འཚོགས་དབུས་ནས་ཡར་བཞེངས་ཏེ། རྗེ་བླ་མའི་སྐུའི་
མདུན་ནས། ལྷ་དར་ཚེ་ལེགས་ཤིག་ཕྱག་ཏུ་ཕུལ་ནས་སྤྱན་ཆབ་ཆོད་དཀའ་
བའི་ངང་ཞུ་རྒྱུར། སྤྱིར་སངས་རྒྱས་ཀྱི་བསྟན་པ། ཡང་དགོས་དཔལ་རྒྱལ་བ་
ཇོ་ནང་བའི་རང་བསྟན་ཤིན་ཏུ་ཉག་ཕྲ་བའི་དུས་འདིར། ད་དུང་ཡུན་རིང་དུ་
གསང་སྔགས་བསྟན་པའི་བདག་པོ་ཁྱེད་ལྟ་བུས་བཤད་སྒྲུབ་ཟུང་འབྲེལ་གྱིས་
བསྟན་པའི་གདུང་མ་བསྣམས་ན་སུ་ཞིག་གིས་འཛིན། དེའི་སྟབས་ཀྱིས་ཞབས་
པད་ཡུན་བརྟན་གྱི་བཀའ་དྲིན་བརྩེ་དགོངས་ཅི་ནས་ཀྱང་སྐྱོང་དགོས། ཁྱད་
པར་རྔ་ཡུལ་རིག་པ་འབྱུང་བའི་གྲོང་ཁྱེར་གྱི་དཔལ་ལྡན་རྒྱལ་བ་ཇོ་ནང་བའི་
དགོན་སྒྲུབ་སྡེ་རྣམས་ཀྱིས་བློ་རྩེ་གཏོད་ས་དང༌། འཇུ་ས་འཆང་ས་རྡོ་རྗེ་འཆང་
– 259 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཉག་གཅིག་ལས་མེད་པ་ཐུགས་མངའ་ལྟར་ལགས་ན། ཞབས་པད་བསྐལ་
བརྒྱར་བརྟན་པའི་ཞལ་བཞེས་གང་ལེགས་ཤིག་གནང་བ་མཁྱེན་མཁྱེན་ཞེས་
པའི་ཞུ་ནན་ཤ་ཐོན་རུས་ཐོན་དུ་ཕུལ་བ་དང་། དེ་དང་མཉམ་དུ་དེར་འདུས་
ཀྱི་སློབ་ཚོགས་བརྒྱ་ཕྲག་བཞི་ལྷག་གིས་ཀྱང་ངུ་ངག་འདོན་བཞིན་སྐུ་ཚེ་ཡུན་དུ་
བརྟན་པའི་གསོལ་བ་ནན་ཏན་དུ་བཏབ་པར། ཞལ་ནས། ཕྲན་སོ་སྐྱེས་
འཆིང་བ་ཀུན་ལྡན་ཞིག་ལ་སྐྱེ་འཆིའི་རང་དབང་གང་ན་ཡོད་མོད། ད་དུང་ཚེ་
མཇུག་ཅི་ཡོད་ཀྱི་རིང་ལ་ངེས་དོན་སྒྲུབ་བརྒྱུད་ཀྱི་བསྟན་པ་རིན་པོ་ཆེའི་ཁུར་
བླངས་ཏེ་སློབ་བུ་རྣམས་ལ་སྔར་བཞིན་དམ་པའི་ཆོས་ཀྱི་གྲུ་ཆར་འཇོ་བའི་རྟེན་
འབྲེལ་ལེགས་སྒྲིག་མཛད་ངེས་པའི་ཞལ་བཞེས་ཡིད་ཚིམས་པ་གནང་། །
དེ་ནས་པཎ་ཆེན་ཨ་བྷ་ཡཱ་ཀ་རས་རྒྱུད་སྡེ་རབ་འབྱམས་ཀྱི་དབང་བཀའ་
ཞེ་གཉིས་སུ་བསྡུས་པ་ལ། པཎྜི་ཏ་འགྲོ་བའི་མེ་ལོང་གིས་སྒེར་དབང་གསུམ་
བསྣན་ཏེ་ཕྲེང་སྦྲགས་པའི་དཀྱིལ་འཁོར་ཞེ་ལྔའི་དབང་བསྐུར་རྒྱུ་ཡིན་ཡང་།
རྐྱེན་འགའ་ཞིག་གི་དབང་གིས། སྒྲུབ་བརྒྱུད་བསྟན་པའི་སྲོག་འཛིན་རྒྱ་བླ་
པདྨ་རྣམ་རྒྱལ་དཔོན་སློབ་རྣམས་དབང་གྲལ་དུ་བཞུགས་རྒྱུ་མ་བྱུང་བ་ཕྱིར་
ཕེབས་དགོས་བྱུང་བས། ཁོང་རྣམས་ཕེབས་པ་ལ་ཉེ་ཚེ་གཟིམ་ཆུང་གསང་
སྔགས་ཆོས་ཀྱི་ལྡིང་ཁང་དུ་གདན་དྲངས་ཏེ། དཀར་དམར་གྱི་གསོལ་སྟོན་
དང་། གསུང་འཕྲོས་ཡུན་རིང་བསྐྱངས། དེ་སྐབས་ཁོང་རྣམས་ཀྱི་ཐུགས་
དགོངས་བཞིན། རྗེ་བླ་མ་རིན་པོ་ཆེས། རྡོ་རྗེ་ཕྲེང་བའི་དབང་ཡིག་དེ་རྒྱ་བླ་
རིན་པོ་ཆེའི་དབུ་ཐོག་ཏུ་བཞག་སྟེ། ཞལ་ནས། རྗེ་བཙུན་སྒྲོལ་བའི་མགོན་པོ་
ཁྱོད་ཉིད་ཀྱིས། ། སྐུ་གསུང་ཐུགས་ཀྱི་བྱིན་གྱིས་རློབས་པ་དང་། ། དབང་
བཞི་རྫོགས་པར་ད་ལྟ་བསྐུར་དུ་གསོལ། ། ལུས་ལ་ལྷན་སྐྱེས་བདེ་ཆེན་བསྐྱེད་
- 260 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
པ་དང་། ། ངག་ལ་རིགས་སྔགས་ནུས་པ་བརྟན་པ་དང་། ། སེམས་ལ་འོད་
གསལ་ཡེ་ཤེས་འཆར་བ་རུ། ། མཚན་ལྡན་བླ་མས་ད་ལྟ་བྱིན་གྱིས་རློབས། །
ཞེས་གསུང་བཞིན་དཔལ་རྡོ་རྗེ་འཕྲེང་བའི་དབང་ཡིག་གིས་པོད་དབང་བསྐུར་
ཏེ་ཐུགས་དམིགས་མཛད། སྐབས་དེར་སྐུའི་ཉམས་དང་གསུང་གི་གདངས་
སོགས་མཇལ་བ་དང་ཐོས་པ་ཙམ་གྱིས་སློབ་ཚོགས་ཐམས་ཅད་ལ་དད་པའི་མིག་
ཆུ་དབང་མེད་དུ་འཐོར་བ་དང་། བླ་མ་སངས་རྒྱས་ཀུན་འདུས་སུ་མཐོང་སྟེ་
དད་པའི་ཐལ་མོ་སྙིང་ག་ཆོས་ཀྱི་འཁོར་ལོའི་མཛེས་རྒྱན་དུ་བཀོད་ནས་ཚེ་
རབས་ཐམས་ཅད་དུ་རྗེས་སུ་འཛིན་པའི་སྐྱབས་འཇུག་དབང་མེད་དུ་ཞུ་བ་བྱུང་
ངོ༌། ། ཕྱི་ཉིན་ནས་རྒྱ་བླ་དཔོན་སློབ་རྣམས་མགོ་ལོག་ལུང་སྐྱ་དགོན་དུ་ཆིབས་
བསྐྱོད་གནང་།
དེ་ནས་ཤུལ་དུ་ལྷག་པའི་བླ་གྲྭ་བརྒྱ་ཕྲག་བཞི་ལྷག་ལ། རྗེ་བླ་མ་རིན་པོ་
ཆེས། གསང་འདུས་འཇམ་པའི་རྡོ་རྗེ་དང་འབྲེལ་བའི་སྟ་གོན་བཅས་ཉིན་
བཅོ་བརྒྱད་ཀྱི་རིང་། ཨ་བྷ་ཡཱ་ཀ་ར་གུཔ་སྟེ་འཇིགས་མེད་འབྱུང་གནས་སྦས་
པའི་ཞབས་ལ་རྗེ་བཙུན་རྡོ་རྗེ་རྣལ་འབྱོར་མས་ཁྱོད་ཀྱིས་རྒྱུད་སྡེ་དུ་མའི་འགྲེལ་
བ་དཀྱིལ་ཆོག་དང་། ལྷའི་རྗེས་གནང་མང་བོ་རྣམས་ཕྱོགས་གཅིག་ཏུ་བསྡུས་
པའི་གླེགས་བམ་གྱིས་ཤིག་ཅེས་བཀས་གནང་ཞིང་བྱིན་གྱིས་རླབས་པ་ལ་བརྟེན་
ནས་རྒྱུད་སྡེ་རབ་འབྱམས་ཀྱི་དབང་བཀའ་ཞེ་གཉིས་སུ་བསྡུས། དེའི་སྟེང་དུ་
མངའ་རིས་མཁས་པ་སློབ་དཔོན་དརླན་ཨ་ཙརྱས་འཕྲེང་བ་སྐོར་གསུམ་གྱི་
གཞུང་དོན་གསལ་བྱེད་དུ་མཛད་པའི་ཀྲྀ་ཡ་ས་མུ་ཙྪ་ནས་གསུངས་པའི་རྣལ་
འབྱོར་མ་དང་། གཟའ་ཡུམ་རིག་བྱེད་དང་། རྣམ་རྒྱལ་ལྷ་མང་གསུམ་བསྣན་
ཏེ་དཀྱིལ་འཁོར་ཞེ་ལྔའི་དབང་རྣམས། རྒྱལ་བའི་ལུང་གིས་བསྔགས་པའི་སྐྱེས་
-261 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བུ་ཆེན་པོ་རྟོན་བཞི་ལྡན་པ་རིགས་ལྡན་སྤྲུལ་བའི་སྐུ་ཀུན་མཁྱེན་དོལ་པོ་བ་ཤེས་
རབ་རྒྱལ་མཚན་དཔལ་བཟང་པོའི་ཞལ་སྔ་ནས་ཀྱིས་མཛད་པའི་དཀྱིལ་འཁོར་
གྱི་ཆོ་ག་རྡོ་རྗེ་ཕྲེང་བ་ལས་དབང་གི་ཆོ་ག་རྣམས་བསྡུས་པའི་རྡོ་རྗེ་ཕྲེང་བ་ཞེས་
པའི་གཞུང་གི་དགོངས་དོན་གཞིར་བཞག ས་བཟང་འཕགས་པ་གཞོན་ནུ་བློ་
གྲོས་ཀྱིས་གསུང་གི་ལེགས་བཤད་ཀྱིས་ཟུར་བརྒྱན། འཇམ་པའི་དབྱངས་ཐུབ་
བསྟན་དགེ་ལེགས་རྒྱ་མཚོའི་དཔལ་རྡོ་རྗེ་འཕྲེང་བའི་དབང་གི་ཆོ་ག་གསལ་བར་
བཀོད་པ་རིན་པོ་ཆེའི་ཕྲེང་བའི་སྟེང་ནས། སྦྱོར་དངོས་མཇུག་གི་རིམ་པ་
རྣམས་ལ་ཕྱག་ལེན་གང་ཞིབ་ཀྱིས་བརྒྱན་ཏེ་བྲག་ཐོག་ནས་ཆུ་འཕྱོ་བ་ལྟ་བུའི་
ཚུལ་གྱིས་དབང་ཡོངས་རྫོགས་བཀའ་དྲིན་དུ་སྩལ་བས་རྡོ་རྗེ་ཐེག་པའི་ལམ་
བཟང་ཡོངས་སུ་གསལ་བར་མཛད་དོ། །
དེ་དང་སྟབས་ གཅིག་ ཏུ་གྲུབ་པའི་དབང་ཕྱུག་ཐང་སྟོང་རྒྱལ་བོ་ལ་
བརྟེན་པའི་ཚེ་དབང་། མགོན་པོ་བྲག་རྫོང་མའི་དབང་། དྲཀྐད་ཀྱི་རྗེས་
གནང་། དྲང་སྲོང་གཟའ་མཆོག་ཆེན་པོ་རཱ་ཧུ་ལའི་དབང་། ཚེ་རིང་མཆེད་
ལྔ་ལ་བརྟེན་པའི་ཚེ་དབང་རྣམས་ཀྱང་རིམ་པར་སྩལ། །
སྤྱིར་ན་སློབ་མ་རྣམས་ལ་དབང་ཐོབ་ཅིང་དབང་གི་བག་ཆགས་རྒྱུད་ལ་
འཇོག་ནུས་པ་ནི། དབང་དོན་ཐམས་ཅད་ངོ་འཕྲོད་ནས་སློབ་མས་ཀྱང་ཚུལ་
བཞིན་དུ་མོས་ཤིང་སེམས་པར་བྱེད་དགོས་པས་ན། དབང་དོན་ཐམས་ཅད་
འཕྲོད་ངེས་པའི་དབང་གི་བརྡ་སྤྲད་པ་ཞིག་དགོས་པས། རྗེ་བླ་མ་འདི་ལ།
དབང་གི་བརྡ་སྤྲད་པ་ལ་གཞན་ལས་ཐུན་མོང་མ་ཡིན་པའི་ཁྱད་ཆོས་མང་དུ་
ཡོད། རྗེ་ཉིད་ཀྱིས་དབང་ནམ་གསུང་གི་མཇུག་ཏུ། ཐུན་མོང་མ་ཡིན་པའི་
སྨོན་ལམ་རྒྱལ་བ་རྒྱ་མཚོ་མ་ཞིག་ངེས་པར་དུ་གསུང་གནང་མཛད་པ་ནི། ངེས་
-262 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ། །
དོན་སྒྲུབ་བརྒྱུད་ཀྱི་བསྟན་པ་ཐུགས་ཀྱི་དཔལ་བེའུ་བཅངས་པའི་དན་རྟགས་སུ་
གསལ། དེ་ལྟ་བུའི་དབང་རྣམས་རྫོགས་པར་གྲུབ་རྗེས་དཔའ་བོའི་དགའ་སྟོན་
དང་འབྲེལ་ཏེ་ཚོགས་ཀྱི་འཁོར་ལོ་རྒྱས་པ་ཕུལ། བུ་སློབ་རྣམས་ལ་འཕྲལ་
ཕུགས་ཀུན་ཏུ་དགེ་བའི་ཞལ་ཏ་དང་འབྲེལ་ཐུགས་དགྱེས་པའི་གསུང་འཕྲོས་
མང་དུ་སྩལ། འདི་སྐབས་ཀྱི་དབང་བཀའ་ཡོངས་རྫོགས་ཀྱི་བརྒྱུད་རིམ་དང་
ཐོ་ཡིག་《བྱིན་རླབས་དྲི་བསུང་འཐུལ་བའི་སྤོས་ཀྱི་རྫིང་བུ》་ ཞེས་པ་བརྩམས། །
དེ་ལྟར་རྗེ་བླ་མ་རིན་པོ་ཆེ་འདི་ཉིད་ཀྱིས་རིང་མོ་ཞིག་ནས་རྒྱལ་བའི་དམ་
ཆོས་མ་ལུས་པ་འཛིན་པའི་སྨོན་ལམ་མང་དུ་མཛད་པའི་འབྲས་བུ་དུས་སུ་སྨིན་
ཏེ། ཟླ་བ་དུ་མའི་རིང་ལ་དབང་ལུང་མན་ངག་གི་ཟླ་ཞུན་གསར་བའི་གྲུ་ཆར་
དྲག་ཏུ་ལུད་པས། དཔལ་ལྡན་ཇོ་ནང་བའི་རིང་ལུགས་དྲི་མ་མེད་པ་ཕྱོགས་
མཐར་དར་ཞིང་རྒྱས་པར་མཛད་པའི་རྣམ་ པར་ཐར་བ་རྨད་དུ་བྱུང་བ་ སྟེ།
ཚུལ་འདི་ནི་སྲས་བཅས་རྒྱལ་བས་ཀྱང་བསྔགས་པའི་གནས་དང་། གཟུར་
གནས་བློ་གྲོས་དང་ལྡན་པ་མཐའ་དག་དད་པ་དང་སྤྲོ་བ་དང་རྗེས་སུ་ཡི་རངས་
པའི་ཡུལ་དུ་གྱུར་ཏོ།།
སྨྲས་པ།
རྒྱལ་བ་ཀུན་གྱི་སྲས་ཀྱི་ཐུ་བོ་ཁྱོད། །
ལུང་རྟོགས་ནོར་བུ་འདོད་དགུ་དབང་འབྱོར་བས། །
དབང་ལུང་མན་ངག་ཟད་མེད་དོ་ཤལ་གྱིས། །
ཐུགས་སློབ་ལུས་ཕྲའི་མགྲིན་པ་སྐལ་བཟང་བྱས། །
བགྲང་ཡས་མཁས་གྲུབ་རྣམ་དཔྱོད་འོད་རྣོན་གྱིས། །
མ་ཕྱེ་རྒྱུད་དོན་བ་ཀུ་ལ་ཡི་ཚལ། །
263 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མགོན་ཁྱོད་ཞལ་ལུང་སྒེག་མོའི་འགྲམ་ཆང་གིས། །
ཅི་དགར་བཀྲོལ་བའི་ཚུལ་ལ་སུ་མི་གུས། །
དཔལ་ལྡན་དུས་ཀྱི་འཁོར་ལོའི་དགོངས་པའི་དོན། །
རིམ་གཉིས་ལམ་གྱི་ཟབ་གསང་མ་ཎི་ཀ །
ཟླ་བྲལ་གདམས་ངག་དོན་ཡོད་འཕྲུལ་ཞགས་ཀྱིས། །
བཀུག་པའི་ངང་ཚུལ་འདི་ཀོ་ཨེ་མ་མཚར། །
སྒྲོལ་མགོན་ཞབས་ཀྱི་བཀའ་འབུམ་ལས་བྱུང་བའི། །
རྒྱུད་སྡེ་རྒྱ་མཚོའི་དབང་བཀའ་མུཀྟི་ཀཱ །
སྙན་བརྒྱུད་སྲད་བུར་བསྟར་བའི་དོ་ཤལ་གྱིས། །
སྐལ་བཟང་སློབ་བུའི་རྒྱན་དུ་ཅིར་ཡང་བསྐྲུན། །
བློ་ལྡན་ཐར་བ་ཁྲིད་པའི་ལམ་སྟེགས་སུ། །
དབང་ལུང་བདུད་རྩིའི་རླབས་ཕྲེང་ཕྱོགས་ཀུན་ཏུ། །
འཕྱུར་འདི་ཕུལ་བྱུང་བརྩེ་ཆེན་ཐུགས་རྗེའི་མཚོ། །
ལྷག་པར་འཕེལ་བའི་དན་རྟགས་བསླུ་མེད་ཉིད། །
ཨེ་མ་ཐོས་བསམ་བསྒོམ་པའི་གྲུ་གཟིངས་ལ་བརྟེན་སྤངས་རྟོགས་ཡོན་ཏན་རྒྱ་
མཚོའི་ཕ་མཐར་སོན་བཞིན་དུ། །
ད་དུང་འབྲས དཀར་ཁལ་དུ་སྤུངས་ པའི་མཆེད་ཟླར་ལེགས་བཞེངས་ཐུབ་
བསྟན་ཕྱོགས་རྒྱལ་གླིང་གི་ཆོས་གྲྭ་དེར། །
མགོན་ཁྱོད་ཟབ་མོའི་རྣལ་འབྱོར་མཆོག་ལ་གཞོལ་དང་སྐབས་འགར་ཟབ་དང་
རྒྱ་ཆེའི་ཆོས་འཁོར་བསྐོར་བ་དང་། །
གཞན་ཚེ་ལེགས་བཤད་ཕྲེང་བ་སྤེལ་བས་རྣམ་གཡེང་དབང་གྱུར་དག་ལ་ཅོ་འདྲི་
- 264 -



བསེ་དགོན་དུ་རྒྱུད་སྡེ་རབ་འབྱམས་སོགས་ཀྱི་དབང་བཀའ་རྒྱ་ཆེར་གནང་བའི་ཚུལ།
བྱེད་པ་མ་ཡིན་ནམ། །
སྒྲོལ་མགོན་ཞབས་ཀྱི་ལེགས་བཤད་འོད་དཀར་དེ། །
མ་ནོར་ལམ་བཟང་འཚོལ་བའི་མིག་བྱས་ཏེ། ། །
མདོ་སྔགས་རྒྱ་མཚོར་བགྲོད་པའི་དེད་དཔོན་ཁྱོད། །
བདག་ཅག་ནམ་ཡང་ཐུགས་རྗེས་མ་འདོར་ཀྱེ། །
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་ རྡོ་རྗེ་སློབ་
དཔོན་ཆེན་པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་
མདོ་ཙམ་བརྗོད་པ་སྐལ་བཟང་དད་པའི་འཇུག་ངོགས་ལས། བསེ་དགོན་ནས་
རྒྱ་བླ་པདྨ་རྣམ་རྒྱལ་གྱིས་གཙོས་བུ་སློབ་རྣམས་ཀྱི་ཐུགས་ཀྱི་བུམ་བཟང་དབང་
ལུང་མན་དག་གི་བདུད་རྩིས་གཏམས་པ་སོགས་ཐོར་བུ་འགའ་ཞིག་སྡེ་ཚན་དུ་
བྱས་པའི་སྐབས་ཏེ་བཅུ་བའོ།། །།
- 265
-



བཅུ་གཅིག་པ། བུ་སློབ་སོ་སོར་མདོ་སྔགས་ཀྱི་
འཆད་སྤེལ་གཙོ་བོར་གནང་
བའི་མཛད་པའི་ཚུལ།
དཔལ་ལྡན་དང་པོའི་སངས་རྒྱས་རྡོ་རྗེ་འཆང་། ། རྡོ་རྗེ་སློབ་དཔོན་
ཚུལ་གྱིས་འགྲོ་ཀུན་ལ། ། མདོ་སྔགས་ལེགས་བཤད་སྤྲང་ཆར་འབེབས་མཁས་
པ། ། མཚན་ལྡན་བླ་མ་མཆོག་གི་བཀའ་དྲིན་དྲན། །
དབྱར་ཐོག་དཀོན་མཆོག་ཚེ་དབང་དང་ཨཱརྱ་གཉིས་ཆུ་མིག་ཏུ་ཕེབས་
ཚེ་བྱིན་རླབས་དང་ཐུགས་སྨོན་རྒྱ་ཆེར་གནང་སྟེ། གཟིམ་ཁང་ནས་ལམ་ལ་
ཆས་སུ་བཅུག སྤྱི་ཟླ་དྲུག་པའི་ཚེས་ཉེར་གསུམ་ལ། ཨ་རི་བ་བློ་གྲོས་གཞན་
ཕན་གྱིས་རྒྱ་གར་འཕགས་ཡུལ་ནས་པར་དུ་བསྐྲུན་པའི་ཀུན་མཁྱེན་དོལ་པོའི་
གསུང་འབུམ་ལས་པར་ཕུད་དུ། རྣམ་ཐར་གསལ་སྒྲོན་པོད་སྤྲོས་ལེགས་དང་།
ཉིད་ཀྱི་སྐུ་པར། དྲི་མེད་ལྷ་དར་འཕྲིན་བཅས་ཕུལ་བ་ཕྱག་ཏུ་འབྱོར། །
ཧོར་ཟླ་བརྒྱད་པའི་ཡར་ཚེས་ལ། ཆོས་ཚན་བཅུ་གསུམ་པ་འཇམ་
དཔལ་རྒྱ་མཚོ་དང་། རྒྱ་ཤེས་རབ། འཕགས་པ་སྐྱབས་སོགས་བསེ་འབྲོག་གི་
གྲྭ་དུ་མ་ལ་སྦྱོར་བ་ཡན་ལག་དྲུག་གི་ཐུན་མོང་གི་སྔོན་འགྲོའི་གཟབ་ཁྲིད་གནང་
སྟེ་མཚམས་ལ་བཞག ལྷ་བབས་དུས་ཆེན་ཉིན་ཐུགས་སྲས་སྤྲུལ་བསྟན་པ་
གསལ་བྱེད་འཕྲོད་བརྟེན་རིམ་གྲོ་ཡོད་དགུ་རྩལ་དུ་བཏོན་ཏེ་འབད་ཀྱང་མ་ཕན་
པར་གཟིམ་ཁྲིའི་མཐའ་ཅན་དུ་གྱུར་བར། ཚེས་ཉེར་ལྔའི་ཉིན། རྗེ་བླ་མ་རིན་
པོ་ཆེ་ཐུགས་སྐྱོ་བའི་ངང་ནས་ཕེབས་ཏེ་ཐུགས་དམ་གྲོལ། གནས་ལུགས་ལྟ་
བའི་འཕོ་བ་དང་། དུས་འཁོར་འཕོ་བ། གཞན་ཡང་། གདུང་ཁྲུས་དང་།
- 266 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
མཆོག་ཁྲུས་སོགས་བབ་འོས་ཀྱི་བྱ་བ་གང་དགོས་ལེགས་སྒྲུབ་མཛད་པས་ཐུགས་
དགོངས་རྫོགས་པར་བྱས། སྐུ་གདུང་ལ་སྲི་ཞུ་བགྱིད་ཚུལ་དང་། གནས་ཡིག་
ཕུལ་ཚུལ་དང་། མཆོག་ཁྲུས། ཏིང་ངེ་འཛིན་གྱི་དབང་བཞི་ལེན་པ་སོགས།
ཟག་པ་མེད་པའི་ཐུགས་ཀྱི་དགོངས་པ་རྫོགས་པའི་ཐབས་ཀྱི་རིམ་པ་མདོ་རྒྱུད་
དམ་པའི་མན་ངག་བཞིན་ཕྱག་བཞེས་སུ་བསྟར་ཚུལ་གྱི་རིམ་པ་རྣམས་ཞལ་
བཀོད་སྩལ།
དེ་རྗེས། ཨ་དཔའ་བསམ་གཏན་གླིང་གི་འདུ་ཁང་ལེགས་འགྲུབ་ཀྱི་
དགའ་ སྟོན་ གྱི་ མཛད་ སྒོར་ གདན་དྲངས་ པ་ ལྟར་ ཞལ་ བཞེས་ གནང་ བར།
རླངས་འཁོར་བཟང་ཤོས་གཉིས་བསུ་བར་འབྱོར་ཞིང་ཞབས་བཏེག དེའི་ཉེ་
འདབས་སུ་ཕེབས་སྐབས་ངུར་སྨྲིག་འཆང་བའི་དགེ་འདུན་པ་མང་བོས་སེར་
སྦྲེང་གི་བཀོད་པ་དང་བ་འདྲེན་བས་མདུན་བདར་ཏེ། འདུ་ཁང་ཆེན་མོའི་
ཡང་སྟེང་གི་གཟིམ་ཆུང་ཉི་འོད་འཁྱིལ་དུ་ཕྱགས་ཕེབས། དཔོན་སློབ་རྣམས་
ལ་དཀར་དམར་གྱི་གསོལ་སྟོན་ཉིན་བཞིན་བསྟར། འདུ་ཁང་ཆེན་མོ་འགྲུབ་
པའི་དགའ་སྟོན་ལ་ལེགས་སྐྱེས་མི་དམན་པའི་གནང་སྦྱིན་དང་། །
དེར་བཞུགས་སྐབས། སྔ་དྲོ་རྣམས་སུ་ཚོམས་ཆེན་འདུ་ཁང་ནས་ཆོས་
ཀྱི་ཁྲི་ལ་ཞབས་སེན་བཀོད་དེ། འབྲོག་དགེ་དང་། ཐལ་མོ་དགོན། ཨ་
དཔའ་སོགས་ཀྱི་གཞི་བྱེས་ཀྱི་གྲྭ་མང་ལ་གྲུབ་ཆེན་བརྒྱད་ཅུའི་རྗེས་གནང་དང་།
ལུང་ཕྲན་དུ་མ་དང་། ཤིས་བརྗོད་སོགས་དམ་པའི་ཆོས་ཀྱི་ཆར་ཕབ། དེར་
གུས་སློབ་ཀུན་དགའ་བདེ་ལེགས་དང་ཀུན་དགའ་ཤེས་རབ་སོགས་སྐྱ་སེར་
རྣམས་ཀྱིས། ཐལ་མོ་དགོན་དུ་ཞབས་ཕེབས་པར་གསོལ་བ་ཡང་ཡང་བཏབ་
པར་རྗེས་སོར་འབྱོན་པའི་གསུང་ལན་ཕེབས། དེ་ནས་ཕྱིར་གདན་སར་ཕེབས་
- 267 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལམ་ནས། ཨ་དཔའ་ཁང་རྒན་གྱིས་གདན་དྲངས་པ་ལྟར་ཕེབས་ཏེ་ཐུགས་
དགྱེས་ཚོར་གནང་། ཕྱི་དྲོར་གདན་སའི་གཟིམ་ཁང་དུ་འབྱོར།
དེ་ནས་ཆོས་ཚན་བཅུ་གཅིག་པ་ཚེ་བཀྲ་ཚང་ལ། གཅོད་ཀྱི་ཆོས་སྐོར་གྱི་
ཁྲིད་ལུང་དབང་དང་བཅས་པ་སྔར་བཞིན་རྒྱས་པ་གནང་སྟེ་གཅོད་མཚམས་ལ་
བཞག དེ་ནས་རིག་གྲོལ་ཨ་ཁུ་ཀུན་དགའ་དང་། དཔལ་འཛིན། དཀོན་
མཆོག་ཚེ་དབང་གསུམ་ལ། རྗེ་བཙུན་རྡོ་རྗེ་རྣལ་འབྱོར་མའི་བསྐྱེད་རིམ་གྱི་
མན་ངག་བདེ་ཆེན་རོལ་པ་དང་། ནཱ་རོ་མཁའ་སྤྱོད་ཀྱི་རྫོགས་རིམ་ཐུན་མོང་མ་
ཡིན་པ་དང་། རྡོ་རྗེ་རྣལ་འབྱོར་མའི་བསྙེན་ཐབས་སོགས་ཀྱི་ཁྲིད་རྒྱས་པ་
གནང་། ལྷག་པར་དུ་རྡོ་རྗེ་རྣལ་འབྱོར་མའི་བསྐྱེད་རྫོགས་ཀྱི་ལམ་ལ་ཐུགས་
འདྲིས་ཤིན་ཏུ་ཆེ་བས། མཇུག་ཏུ་ཐུགས་ཐོག་ནས་རང་མྱོང་དང་སྦྱར་ཏེ་ལམ་
གྱི་ལུས་ཡོངས་སུ་རྫོགས་པའི་མན་ངག་དང་ཁྲིད་ཀྱི་གསལ་འདེབས་སོགས་བློ་ལ་
འདུམ་བདེ་བའི་ཁྱད་ཆོས་འབུར་དུ་ཐོན་པའི་བཤད་པ་ཡིད་འཁུལ་བ་རེ་གནང་
སྟེ་རྡོ་རྗེ་ཐེག་པའི་ལམ་བཟང་གསལ་བར་མཛད། གཞན་ཡང་། དེ་དག་ལ་
རྡོ་རྗེ་རྣལ་འབྱོར་མ་སྒྲུབ་ཅིང་མཆོད་པའི་ཆོ་གའི་ངག་འདོན་དང་། དེའི་སྲེག་
བླུགས་རྒྱས་འབྲིང་བསྡུས་གསུམ་དང་། རྗེ་གུ་ཎའི་ཚོགས་ཀྱི་ལུང་རྐྱང་བཅས་
བཀའ་དྲིན་དུ་སྩལ། །
ཟླ་བཅུ་བའི་ནང་ལ། རྒྱ་གར་འཕགས་པའི་ཡུལ་ནས་ཧལ་ཧ་རྗེ་བཙུན་
དམ་པ་འཇམ་དཔལ་རྣམ་གྲོལ་ཆོས་ཀྱི་རྒྱལ་མཚན་གྱི་སྡེ་གང་ཉིད། རྗེ་བླ་མ་
རིན་པོ་ཆེའི་དྲུང་དུ་དཔལ་རྒྱལ་བ་ཇོ་ནང་བའི་བྱིན་རླབས་དོན་བརྒྱུད་ཀྱི་ཆོས་
སྐོར་དང་། ཁྱད་པར་རྗེ་བཙུན་ ཐམས་ ཅད་ མཁྱེན་ པའི་ བཀའ་འབུམ་ དུ་
བཞུགས་པའི་རྒྱུད་སྡེ་རབ་འབྱམས་ཀྱི་དབང་བཀའ་སོགས་ཞུ་བའི་ཐུགས་
- 268 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
འདུན་ཆེན་པོའི་ངང་ནས་ཕེབས་ཏེ་ཁྲིའུ་ཏུས་སུ་འབྱོར་ཡང་། རྔ་བ་རྫོང་གིས་
ཁོང་ཉིད་རྔ་ཡུལ་དུ་ཕེབས་བའི་ཆོག་མཆན་མ་གནང་བའི་སྟབས་ཀྱིས་རེ་ཞིག་
ཕེབས་སྐབས་མ་ལྡན་ པར་ མ་ཟད། བསྟན་པའི་གསལ་བྱེད་ཆེན་པོ་རྣམ་
གཉིས་ལ་ཕན་ཚུན་མཇལ་འདོད་ཤིན་ཏུ་ཆེ་ཡང་། བྱ་ཐབས་དབེན། དེའི་ཚེ་
རྗེབླ་མ་རིན་པོ་ཆེ་ཁོང་ཉིད་བགྲང་བྱའི་ཁུར་མཐོན་པོར་སླེབས་པ་དང་སྐུའི་
ཕུང་བོའང་སྨིན་པ་སོགས་ཀྱིས། ཧལ་ཧ་རྗེ་བཙུན་དམ་པ་ལ་མཇལ་འཕྲད་དུ་
ཕེབས་ཀ་མ་འཛོམས་པར། རྗེ་བླ་མ་རིན་པོ་ཆེའི་དགོངས་བཞེད་ལྟར། སྐུ་
དབོན་ཀུན་དགའ་སྲི་གཅོད་དང་གྲྭ་བཅུ་གསུམ་བཅས་འཚམས་འདྲི་ལ་ཁྲིའུ་
ཏུས་སུ་ཕེབས། ཚེས་ཉེར་གཅིག་ལ་ཉེ་གནས་སོགས་རྗེ་བཙུན་དམ་པའི་དྲུང་
དུ་སླེབས་ཏེ་གསེར་ཞལ་མཇལ། ཁམས་འདྲིའི་རྟེན་དུ། རྗེ་ཉིད་ཀྱིས་ཕུལ་
བའི་དམངས་སྒོར་སྟོང་དང་བཅུ་གསུམ། དཔལ་ཇོ་ནང་བའི་ལྟ་གྲུབ་སྐོར་
དང་། ཆོས་འབྱུང་སོགས་ཀྱི་དཔེ་ཆ་མང་བོ། རིང་མིན་མཇལ་བའི་ཞུ་མཆིད་
བཅས་ཕུལ་བར། རྗེ་བཙུན་དམ་པ་ཐུགས་དགྱེས་པའི་ངང་ནས་གསུང་རྒྱུར།
རྗེ་བླ་མ་རྡོ་རྗེ་འཆང་ཉིད་ལ་མཇལ་འདོད་ཆེ་ཡང་དེ་ལྟ་བུའི་སྟབས་མ་འགྲིག་པ་
ཁོ་བོ་བསོད་ནམས་དམན་པས་ཡིན་པ་དང་། ཐུགས་འགྱོད་ཆེ་ཚུལ་སོགས་
ལས་བརྩམས་ཏེ། སྤྱིར་རྒྱལ་བའི་བསྟན་པ་དང་། དགོས་ངེས་དོན་ཇོ་ནང་
བའི་བསྟན་པ་ལ་ཐུགས་ཁུར་ཡོད་ཚུལ་སོགས་ལས་འཕྲོས་ཏེ་ཐུགས་བརྩེ་བའི་
གསུང་འཕྲོས་ཞིབ་ཅིང་། དེ་ནས་ཉིན་བསྟུད་མར་མཇལ་འཛོམ་དང་གསུང་
འཕྲོས་ཡང་ཡང་འཕེལ།
དེ་ལྟར་ཐུགས་བཞེད་ལྟར་རྗེ་བླ་མའི་དྲུང་དུ་ཕེབས་སྐབས་མ་ལྡན་པར།
ཚེས་ཉེར་དྲུག་གི་ཞོགས་པར་རྗེ་བཙུན་དམ་པ་ཁོང་ཉིད་གནམ་གྲུར་ཞུགས་ཏེ་
- 269 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཕྱིར་ལྷ་ལྡན་ཆོས་ཀྱི་ཞིང་དུ་ཕེབས་པར་ཕྱོགས་ཚེ། ཉེ་གནས་ཀྱི་ཕྱག་ཏུ། རྗེ་
བླ་མ་རིན་པོ་ཆེར་འཚམས་ཞུའི་རྟེན་དུ། སིལ་ཏོག་མང་བོ་དང་། གསོལ་
སྨན། ཕྱག་འཕྲིན་བཅས་བསྐུར་གནང་མཛད་དེ་ཕྱིར་ཕེབས་ཤིང་། ཚེས་
ཉེར་བདུན་ལ་ཉེ་གནས་སོགས་ཕྱིར་གདན་སར་སླེབས་ནས་རྗེ་བླ་མ་རིན་པོ་ཆེ་
ལ་དེ་ལུགས་ཀྱི་རྒྱུ་མཚན་རྣམས་ཞིབ་ཞུས་ཕུལ་བར་ཐུགས་དགྱེས་ཚོར་གནང་།
དེ་སྐབས་རྗེ་བཙུན་དམ་པས་ཕུལ་བའི་འཕྲིན་ཡིག་ཕྱག་བསྟར་མ་འདི་
༧ངེས་དོན་གྲུབ་པའི་དབང་བོ་བླ་མ་དམ་པ་༧ཀུན་དགའ་ཐུགས་རྗེ་
དཔལ་བཟང་པོའི་སྐུ་དྲུང་དུ། ཆེད་འབུལ།
ད་ལམ་ བླ་ མ་ མཆོག་ གི་ སྐུའི་ཚ་བུའི་ མདུན་ སྒོར་ སྟོང་ གཅིག་ དང་།
མཇལ་དར། གསུང་མངགས་སོགས་འབྱོར་བས་ཐུགས་རྗེ་བཀའ་དྲིན་ཆེ།།
ད་ལམ་ངོས་རང་བླ་མ་ཁྱེད་ལ་མཇལ་འདུན་ཤིན་ཏུ་ཆེ་བས་རྔོ་མ་ཐོགས་ཀྱང་།
རང་རེ་མྱུར་མཇལ་གྱི་ཐུགས་སྨོན་སྐྱབས་འཇུག་ཡོད་པ་དང་། རྒྱལ་བསྟན་སྤྱི་
དང་། ཁྱད་པར་དཔལ་ཇོ་ནང་བའི་བསྟན་པའི་ཐད། ད་རེས་དགེ་འདུན་པ་
འདི་རྣམས་ཀྱི་མདུན་ཞུ་མངགས་ཡོད། གང་ཉིད་ཀྱང་སྐུ་ཚེ་ཞབས་པད་ཡུན་
དུ་བརྟན་པའི་ཐུགས་འདུན་བརྩེ་གཟིགས་བཅས་དགོངས་དབྱིངས་སུ་མངའ་
བ་མཁྱེན་མཁྱེན་ཞུ། ཞེས་ཁྲིན་ཏུ་ནས་རྗེ་བཙུན་དམ་ པའི་སྤྲུལ་མིང་བས་
འབུལ་རྟེན། གསོས་སྨན་ཕག་དང་། ཕྱག་ཕྲེང་གཅིག་མཇལ་དར་བཅས་
གུས་པས་སྤྱི་ལོ་༡༩༩༣ལོའི་ཟླ་ཚེས་བཟང་པོར་ཕུལ། ཞེས་སོ། །
རྟ་ཟླའི་དྲུག་མཆོད་རྗེས་སུ། དཀོན་མཆོག་ཚེ་དབང་དང་ཨ་ཁུ་བསྟན་
དར་སོགས་གྲྭ་སློབ་སྐོར་ཅིག་ལ། རྒྱལ་ཐང་ལེའུ་བརྒྱད་མ་དང་། མཁའ་འགྲོ་
- 270 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
མ་འཁྲོས་མ་ནག་མོའི་བསྐྱེད་རྫོགས་ཀྱི་ཉམས་ཁྲིད་ཐུགས་ཀྱི་ཐིག་ལེའི་ཁྲིད་ལུང་
ཕོག ཟླ་བཅུ་གཅིག་པའི་ཚེས་བཅུ་ལ་མགོ་ལོག་ཡར་ཐང་ནས་བླ་མ་ཨེ་མགོན་
ཆེད་དུ་ཕེབས་པའི་ངོར། གཅོད་ཁྲིད་གནད་དོན་སྙིང་པོ་དང་། བྱང་ཆུབ་
ལམ་བཟང་སོགས་གཅོད་ཀྱི་ཆོས་སྐོར་དུ་མས་ཐུགས་བཞེད་བསྐང་། ཕྱི་ཉིན་
ནས་སྒྲུབ་ཁང་དུ་ལོ་དེའི་ཕུར་བའི་སྒྲུབ་ཆེན་འཚོགས། །
འདི་ལོར་ཕུར་སྒྲུབ་སྐབས་གཟིམ་རྨིས་སུ། བསམ་གཏན་གླིང་དུ་གྲྭ་
ཚང་མང་བོ་འཚོགས་ནས་ཕུར་བའི་དྲག་པོའི་སྦྱིན་སྲེག་ཤིག་གསུང་བཞིན་
འདུག་པ་ལ། འདས་ལྷའི་སྤྱན་འདྲེན་དུ་སླེབས་སྐབས། དེར་འདུས་ཀྱི་དགེ་
འདུན་པ་ཐམས་ཅད་ཀྱིས། ཕྱག་ཏུ་ཕུར་བུ་དང་ཕུར་དར་ཆེ་བ་རེ་ཐོགས་ཏེ།
ཞལ་ནས། ཧཱུྃ་གྲུ་གསུམ་མཐིང་ནག་འབར་བའི་དཀྱིལ་འཁོར་ནས། །
བཅོམ་ལྡན་དཔལ་ཆེན་རྡོ་རྗེ་ གཞོན་ནུ་ནི། ། རབ་ འཇིགས་ མཐིང་ནག་
འཇིགས་པའི་རྒྱན་དང་བཅས། ། མཐིང་ནག་རལ་བ་བསྐལ་བའི་མེ་ལྟར་
འབར། ། བརྗིད་པའི་སྟོབས་ཀྱིས་དྲེགས་པ་ཟིལ་གྱིས་གནོན། ། འཁོར་ལོ་
རྒྱས་འདེབས་ཡུམ་གྱི་སྐུ་ལ་རོལ། ། མེ་ཕུང་འབར་བའི་གདན་ལ་སྤྱན་འདྲེན་
ན། ། འགལ་བྱེད་བསྲེགས་ཕྱིར་གནས་འདིར་གཤེགས་སུ་གསོལ། ། ཞེས་
བརྗིད་རྔམ་དང་བཅས་གསུང་བཞིན། གཤེགས་སུ་གསོལ་གཤེགས་སུ་གསོལ་
ཞེས་པའི་སྐབས་སུ་ཕུར་དར་ལྷབ་ལྷུབ་ཏུ་གཡུག་བཞིན་པ་དང་། བསྒྲལ་བའི་
སྐབས་སུའང་། ཐམས་ཅད་གྱིས་མཉམ་དུ་ཕུར་བསྐོར་དང་དྲག་པོ་མངོན་
སྤྱོད་ཀྱི་ལས་བྱེད་པ་སོགས་ཉམས་དང་རྨི་ལམ་ཅི་རིགས་སུ་བྱུང་བར། འདི་
ལོར་ཕུར་སྒྲུབ་སྐབས། སྒྲུབ་དཔོན་སོགས་ཀྱིས་གྲ་སྒྲིག་བྱས་ཏེ་དྲག་པོའི་སྦྱིན་
སྲེག་སྐབས་དེ་ལུགས་བྱེད་དགོས་པའི་བཀའ་ཕབ། དེ་ནས་བཟུང་ཕྱག་བཞེས་
- 271 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སུ་དར་ཏེ་ད་ལྟའང་ཕྱོགས་རྒྱལ་གླིང་དུ་དར་བཞིན་ཡོད།
དེ་ནི་ཆེས་དགོངས་གཞི་ཟབ་པས་ནམ་ཡང་སྣང་མེད་དུ་འདོར་མི་རུང་སྙམ།
དགུང་གྲངས་བདུན་ཅུ་རབ་གནས་ཤིང་ཁྱི (༡༩༩༩ ) ལོ་གསར་གྱི་
དགའ་སྟོན་དང་སྦྲགས་ཏེ། གནམ་ལོ་གསར་བའི་ཚེས་གཅིག་ལ། སྐུ་དབོན་
ཀུན་དགའ་དཔལ་ཚོགས་ཆེན་བྱིངས་འདྲེན་ཆེན་མོར་འདུག་པའི་ལྷ་བསངས་
ཕུད་ཅིང་གང་ཅིའི་ ཞལ་བཀོད་ ལྷུ་ ཐིངས་པ་སྩལ། ཚེས་བརྒྱད་ལ་བྱིངས་
འདྲེན་གྱི་ཁྲི་ཁར་འདུག་སྐབས་བཀྲ་ཤིས་པའི་རྟེན་འབྲེལ་ཕུན་སུམ་ཚོགས་པ་
བསྒྲིགས་ཏེ་ཐུགས་སྨོན་གཟབ་རྒྱས་སུ་གནང་། །
ཚེས་ཉེར་བཞིའི་ཉིན། སྒྲུབ་རྒྱུད་བསྟན་པའི་མངའ་བདག་མཚུངས་
མེད་རྗེ་ངག་དབང་ཡོན་ཏན་བཟང་པོ་ཤར་འཛམ་ཐང་བསམ་འགྲུབ་ནོར་བུའི་
གླིང་ནས་རྔ་ཡུལ་དུ་ཆིབས་བསྐྱོད་གནང་སྟེ། བསེ་དགོན་ཐུབ་བསྟན་ཕྱོགས་
ལས་རྣམ་པར་རྒྱལ་བའི་གླིང་དུ་ཕྱག་ཕེབས། རྗེ་བླ་མ་རྣམ་གཉིས་ཀྱིས་དར་ཁ་
རྩེ་སྤྲོད་ཀྱི་སྒོ་ནས་མཇལ་འཕྲད་གནང་། ཚེས་ཉེར་ལྔ་ནས་ཚོམས་ཆེན་ཁང་
ནས་རྗེ་བླ་མ་ཡོན་ཏན་བཟང་པོས་ཉིན་བཅུ་བཞིའི་རིང་ལ། གཞི་བྱེས་དགེ་
འདུན་པ་བརྒྱ་ཕྲག་ལྔ་ལྷག་ལ་གཞན་སྟོང་འཇིགས་མེད་གདོང་ལྔའི་ང་རོའི་
བཤད་ཁྲིད་ཤིང་རྟ་ཆེན་པོའི་རིགས་ལམ་ནས་དྲངས་ཏེ་རིང་ལུགས་རྩལ་འདོན་
གྱི་སྒོ་ནས་ཞིབ་ཁྲིད་གནང་། དེའི་སྐབས། རྗེ་བླ་མ་རིན་པོ་ཆེ་ཉིན་བཞིན་
ཆོས་གྲལ་དེར་ཕེབས་མ་ཐུབ་ཀྱང་། ཚོགས་ཆེན་འདུ་ཁང་ནས་གཟིམ་ཆུང་གི་
བར་དུ་གློག་ཐག་བརྒྱུད་ནས་སྒྲ་སྡུད་འཁོར་ལོ་ལས་ཆོས་ཐུན་གཅིག་ཀྱང་མ་
ཆད་པར་ལེགས་གསན་མཛད། དེ་རྗེས་ངེས་གསང་པད་མོ་འབྱེད་པའི་ཉི་
ཟེར་སོགས་རྩལ་བཤད་གནང་བ་དེ་བཞིན་དུ་གསན། རྗེ་བླ་མ་གུ་ཎའི་ཞབས་
- 272 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ཀྱིས། རྟག་བརྟན་དམ་ཆོས་གླིང་གི་ཕྱག་ལེན་ཇི་ལྟ་བ་བཞིན་དུ་གཞན་སྟོང་
དབུ་མ་ཆེན་མོའི་དུས་ཁྲིད་གསར་འཛུགས་མཛད། ཉིན་དེར་མ་བསྒྲིག་རང་
འགྲིགས་ཀྱིས་གདན་སར་ཆོས་ར་གསར་བཞེངས་ཀྱི་དབུ་ཡང་བསླངས།
ཟླ་གཉིས་པའི་ཚེས་བརྒྱད་ལ་གཞན་སྟོང་འཇིགས་མེད་གདོང་ལྔའི་ང་
རོའི་བཤད་ཁྲིད་ཀྱི་མཇུག་རྫོགས་པ་དང་ལྷན་ཅིག རྗེ་བླ་མ་རིན་པོ་ཆེས།
སྒྲུབ་ཁང་བསམ་གཏན་གླིང་དུ་དཔོན་སློབ་རྣམས་གདན་དྲངས་ཏེ། ཤ་བུ་
མོའུ་བུ་གདན་གཅིག་ཏུ་གདོང་འཛོམ་པ་ལྟ་བུའི་རྗེ་བླ་མ་རྣམ་གཉིས་ལྷན་ཅིག་
ཏུ་བཞུགས་ཏེ། དཀར་དམར་གྱི་གསོལ་སྟོན་ལ་དགྱེས་རོལ་མཛད་ཅིང་ཐུགས་
ནང་མཐུན་པའི་གསུང་འཕྲོས་དམར་བ་བྱུང་། དེ་སྐབས་རྗེ་བླ་མ་ཡོན་ཏན་
བཟང་པོས། སྒྲུབ་གྲྭ་བ་རྣམས་ལ་བླ་མ་བསྟེན་ཚུལ་སོགས་ལས་བརྩམས་ཏེ་
ཞལ་གདམས་མང་བོ་དང་། སྒྲུབ་གྲྭ་བ་རྣམས་ཀྱིས་ཀྱང་། རེ་རེ་ནས་རང་
རང་དང་འཚམ་པའི་རྟོགས་འབུལ་དང་། ཁྲིད་ཡིག་མཐོང་བ་དོན་ལྡན་ལས་
སོར་སྡུད་ཀྱི་ཆོས་སྐོར་དང༌། གཞན་སྟོང་དབུ་མའི་མཚན་མཚོན་སོགས་བློ་
རྒྱུགས་ཕུལ་བས་རྗེ་བླ་མ་རྣམ་གཉིས་ཐུགས་དགྱེས་པའི་རྩེར་སོན། ཚེས་བཅུ་
ནས་རྗེ་བླ་མ་ཡོན་ཏན་བཟང་པོའི་ཉིན་ལྔ་བའི་ལུགས་ལྟར། གཉུག་མར་
གནས་པ་དང་། གློ་བུར་དུ་ལྷག་པའི་སེར་སྐྱ་བགྲང་ལས་འདས་པ་ལ་དུས་
འཁོར་དབང་ཆེན་སྨིན་རྒྱས་སུ་སྩལ། དེར་རྗེ་བླ་མ་རིན་པོ་ཆེའང་དབང་གྲལ་
དུ་ཕེབས་ཏེ་གསན་བཞེས་མཛད། །
ཚེས་ཉེར་གསུམ་ནས་ཞབས་ཟུང་འཇིགས་མེད་གདོང་ལྔའི་ཁྲི་ལ་བསྐལ་
བརྒྱར་བརྟན་པའི་ཆེད་དུ་སྔོན་སྲོལ་ལྟར་སྦྱོར་དངོས་སྒྲོས་གཙང་སྒོས་རྟ་མགྲིན་
སྒྲུབ་ཆེན་བསེ་འབྲོག་གི་སློབ་མ་རྣམས་ཉིན་ལྔ་བའི་ལུགས་སུ་འཚོགས།
- 273 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ནག་ཟླའི་ཉ་ལ་ཆོས་ཚན་བཅུ་གསུམ་པ་འཇམ་དཔལ་རྒྱ་མཚོ་ཚང་ལ།
ཡན་ལག་དྲུག་གི་ཐུན་མོང་མ་ཡིན་པའི་སྔོན་འགྲོ་དབེན་པ་གསུམ་གྱི་གོ་དོན་
བྱིན་རླབས་དོན་བརྒྱུད་ཀྱི་མན་ངག་དང་ལྡན་པའི་སྒོ་ནས་དམར་ཁྲིད་དུ་གནང་
སྟེ་མུན་མཚམས་ལ་བཞག དེ་བཞིན་དུ། ཆོས་ཚན་གོང་མ་གཉིས་ལ་འཁྲུལ་
འཁོར་གྱི་ལག་ལེན་དམ་པའི་མན་ངག་གིས་བརྒྱན་ཏེ་འཁྲུལ་འཁོར་རྩ་འགྲེལ་གྱི་
དགོངས་པ་ཇི་ལྟ་བ་བཞིན་དུ་ཟབ་ཁྲིད་གནང་། དེ་ནས། སྐབས་དེའི་སྒྲུབ་
དཔོན་ཆུ་ཁ་འཇིགས་མེད་རྒྱ་མཚོ་དང་། སྤྲུལ་ཀུན་དགའ་རྒྱལ་མཚན་ཁུ་
དབོན་སོགས་ ཀྱི་ གཙོས་ དུ་ མའི་ ངོར། འཇིགས་བྱེད་ ཀྱི་ ཆོས་ སྐོར་ ལས།
བདག་བསྐྱེད་སྒྲུབ་ཐབས་ཀྱི་འབྲུ་ནོན་དང་། རྭ་ལོའི་སྙན་བརྒྱུད་ཐུན་མོང་མ་
ཡིན་པ་ལས་སྡེབ་བཅུ་གསུམ་བར་དང་། རྗེ་བཙུན་རྡོ་རྗེ་འཆང་ཆེན་པོས་
གསུང་གི་བདུད་རྩི་བཛྲ་བྷི་ར་ཝའི་སྙན་བརྒྱུད་གདམས་ངག་ཟབ་མོའི་ཟིན་བྲིས་
དང་། རྗེ་ཏཱ་ར་ནཱ་ ཐའི་འཇིགས་བྱེད་ཀྱི་བསྙེན་ པ་བྱེད་ལུགས་བསྡུས་པ།
འཇིགས་མཛད་ཆེན་པོའི་ཆོས་སྐོར་ལ་མེད་དུ་མི་རུང་བའི་ལག་ལེན་གྱི་ཡི་གེ་
ཕྱིས་ཀྱི་ སྡེབ་ ལྷད་ ཅན་ རྟ་ ཁལ་ གཅིག་ ལས་ དགའ་ བ་ སོགས་ ཀྱི་ ཁྲིད་ དང་།
ལེགས་ལྡན་ལྷའི་མགོན་པོའི་སྒྲུབ་ཐབས་ལས་སྦྱོར་བཅས་ཀྱི་ལག་ལེན་དང་།
རྗེ་བཙུན་རྡོ་རྗེ་གྲགས་པའི་ཞལ་གཟིགས་ལུགས་སུ་གྲགས་པ་མ་མོ་སྲོག་གཟེར་
གྱི་སྒྲུབ་ཐབས་ཀླག་ཆོག་ཡ་མཎ་ཏཱ་ཀའི་ལས་བྱེད་སྙན་བརྒྱུད་ཤིན་ཏུ་གསལ་བ།
རྭ་ལུགས་མགོན་ནག་གི་ལས་ཚོགས་ཆེས་ཟབ་པའི་ལག་ལེན་དང་། འཇིགས་
བྱེད་རྟོགས་པ་བདུན་པ་དང་། འཇིགས་བྱེད་མངོན་རྟོགས་ཚིགས་བཅད་མ་
སོགས་ཀྱི་བཀླག་ལུང་བཅས་སྩལ། ཟླ་བཞི་བའི་ཚེས་བཞི་ནས་སྒྲུབ་ཁང་
བསམ་གཏན་གླིང་དུ། མཁན་སྣང་བ་དཔལ་སོགས་གྲྭ་སློབ་མང་བོ་འདུས་པ་
- 274 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ལ། ཕུར་བའི་སྟོད་ལས་དང་། སྨད་ལས་ཀྱི་དབང་སོགས་གནང་བས། དེ་
དག་གི་རྒྱུད་ལ་རིམ་གཉིས་ཀྱི་ལམ་ཟབ་མོ་སྐྱེ་རུང་གི་ས་བོན་ཐེབས་ངེས་སུ་
མཛད། །
ཟླ་ལྔ་བའི་ནང་། སླར་ཡང་འཛམ་ཐང་ནས་བླ་མ་ཡོན་ཏན་བཟང་པོ་
ཆེད་ཕེབས་ངོར། ཁོང་ གཅིག་པུར་ གཟིམ་ཁང་ རང་ནས་ ཉིན་ གཉིས་ལ།
འཇིགས་བྱེད་འབྲུ་ནོན་གྱི་ཁྲིད་དང་། སྙན་བརྒྱུད་ཀྱི་ཁྲིད་ཡིག་གཉིས་ཀྱི་ཁྲིད།
ལྡེའུ་ཐུང་ལྷ་གསུམ། འཇིགས་བྱེད་མན་ངག་རྟ་ཁལ་མ་གྲགས་པ་སོགས་ཀྱི་
ཁྲིད་ལུང་ཟབ་རྒྱས་དང་། སྦྱིན་སྲེག་ཆེ་ཆུང་གི་ལྗགས་ལུང་བཅས་ཐུགས་
དགྱེས་པའི་སྒོ་ནས་གནང་། བླ་མ་ཡོན་ཏན་བཟང་གིས། ཁོང་ལ་འཕོ་ཁྲིད་
ཀྱི་གསལ་གདབ་རྒྱས་པ་མཛད་དེ་ཐུགས་བཞེད་བསྐངས།
དབྱར་དགག་དབྱེའི་མཇུག་ཏུ། ཆོས་ཚན་བཅུ་བཞི་བ་མགོན་པོ་དང་།
རྣམ་སྲས། ཡེ་ཤེས་སོགས་གྲྭ་ཉི་ཤུ་ལྷག་སྦྱོར་དྲུག་ལ་འདུག་པའི་དབུ་བཟུང་
བའི་སྐབས་སུ། དེ་དག་ལ་ཐུན་མོང་གི་སྔོན་འགྲོ་སྐྱབས་སེམས་ཀྱི་དམིགས་
ཁྲིད་རྒྱས་པ་རྗེ་བླ་མ་ཏཱ་ར་ནཱ་ཐའི་ཁྲིད་ཡིག་མ་བུ་རྣམས་ཀྱི་དགོངས་པ་ཇི་ལྟ་བ་
བཞིན་དུ་སྩལ་བས། དབང་བོ་མཆོག་དམན་བར་མ་ཐམས་ཅད་ཀྱི་རྒྱུད་ལ་
ལམ་གྱི་ལུས་ཡོངས་སུ་རྫོགས་པའི་གནད་ལ་གོ་བ་རེ་མ་སྐྱེས་པ་མེད་པ་ལྟ་བུར་
ངེས་སོ། །
དེ་སྐབས་ཀྱི་གསུང་གི་ལྷོངས་སུ། བླ་མ་ཚུལ་བཞིན་དུ་བསྟེན་པའི་ཕན་
ཡོན་དང་། མ་བསྟེན་པའི་ཉེས་དམིགས་སོགས་ལས་འཕྲོས་ཏེ་བཤད་པ་རྒྱ་
ཆེར་མཛད། དེ་ཡང་དགེ་བའི་བཤེས་གཉེན་བསམ་པས་བསྟེན་ཚུལ་དང་།
སྦྱོར་བའི་བསྟེན་ཚུལ་གཉིས་ལས། དང་པོ་ལའང་གཉིས་ཏེ། རྩ་བ་དད་པ་
-275 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྦྱངས་པ་དང་། བཀའ་དྲིན་རྗེས་སུ་དྲན་ཏེ་གུས་པར་བྱ་བའོ། ། དང་པོ་བླ་
མ་སངས་རྒྱས་ཀུན་འདུས་སུ་ཤེས་དགོས་ཏེ། བརྟག་གཉིས་ལས། ཕྱི་མའི་
དུས་སུ་གྱུར་བ་ན། ། ང་ཉིད་སློབ་དཔོན་གཟུགས་ཀྱི་སྐུ། ། ཞེས་དང་། གུར་
ལས། གང་ཉིད་དོ་རྗེ་སེམས་དཔའ་ཞེས། ། དེ་ཉིད་སློབ་དཔོན་གཟུགས་སུ་
འཛིན། ། སེམས་ ཅན་ ཕན་གདགས་དམིགས་ནས་ནི། ། ཐ་མལ་ བ་ཡི་
གཟུགས་སུ་གནས། ། ཞེས་ གསུངས་པ་ལྟར། རང་ཅག་ལྟ་བུའི་སྐལ་བ་
དམན་པའི་འགྲོ་བ་རྣམས་ལ་དཔལ་དང་པོའི་སངས་རྒྱས་རྡོ་རྗེ་སེམས་དཔའ་དེ་
ཉིད་ཐ་མལ་བའི་གཟུགས་ཀྱིས་གཞན་དོན་བྱེད་པར་འགྱུར་བས། དུས་དེར་
ཁྱེད་ཅག་ལ་བཤེས་གཉེན་གྱི་རྣམ་པར་གང་སྣང་བ་དེ་ཉིད་རྡོ་རྗེ་འཆང་ང་ཡིན་
སྙམ་དུ་ཤེས་པར་བྱོས་ལ་གུས་པར་སྐྱེད་ཅིག་ཅེས་མདོ་ལས་གསུང་བ་བཞིན།
བདག་གི་དགེ་བའི་བཤེས་གཉེན་འདིའང་སྐུའི་རྣམ་པ་ཐ་མལ་བར་བསྟན་པ་
ཙམ་མ་གཏོགས། རྡོ་རྗེ་འཆང་གིས་བདག་ཅག་སངས་རྒྱས་དངོས་སུ་མཐོང་
བའི་སྐལ་བ་མེད་པ་རྣམས་རྗེས་སུ་བཟུང་བའི་ཕྱིར་དུ། དགེ་བའི་བཤེས་
གཉེན་གྱི་རྣམ་པར་བསྟན་པ་ཡིན་འདུག བླ་མ་རྡོ་རྗེ་འཆང་དེ་ཉིད་ཀྱིས་
འཁོར་བ་ཕྲ་རགས་ཀྱི་སྡུག་བསྔལ་མ་ལུས་པ་སེལ་ཞིང་གཏན་བདེ་བླ་ན་མེད་
པའི་རྒྱལ་ས་བདེ་བླག་ཏུ་སྦྱིན་པའི་གདམས་ངག་གི་ཉིང་ཁུ་སྩལ་བའི་བཀའ་
དྲིན་ནི་ལུས་སྲོག་ལོངས་སྤྱོད་ཐམས་ཅད་བསྐལ་བར་མཆོད་ཀྱང་ཆ་ཙམ་གཞལ་
བ་མི་ཕོད་པའི་བཀའ་དྲིན་བསམ་བརྗོད་ལས་འདས། སྔོན་སྟོན་པ་ཐུགས་རྗེ་
ཅན་གྱི་སློབ་པ་ལམ་གྱི་སྐབས་དང་། ཇོ་འབྲོམ་ནཱ་རོ་པ། མར་མི་སོགས་ཀྱིས་
ཆོས་ཕྱིར་དཀའ་བ་མཛད་ཚུལ་ལ་དཔག་ན། ད་སྐབས་བདག་ཅག་གིས་ནུས་
ན་བླ་མ་རྡོ་རྗེ་འཆང་གིས་དབང་ལུང་ཁྲིད་གསུམ་གྱི་རྒྱུན་ཕ་ནོར་བུ་ལ་འབོགས་
- 276 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།།
པ་ལྟར་དགྱེས་བཞིན་སྩལ་བས་བླ་མའི་བཀའ་དང་བཀུར་སྟི་ལ་སོགས་པའི་སྒོ་
ནས་ཀྱང་སྦྱོར་བས་བསྟེན་ཚུལ་རྣམ་པར་དག་ པ་དང་། ཁྱད་པར་བཀའ་
བཞིན་སྒྲུབ་པའི་མཆོད་པ་སོགས་བླ་མ་བསྟེན་ཚུལ་བསམ་སྦྱོར་གཉིས་ཀ་རྣམ་
པར་དག་པ་འོང་ན། རང་ལ་འདི་ཕྱི་ཐམས་ཅད་དུ་ལེགས་ཚོགས་ཐམས་ཅད་
མ་བོས་ངང་གིས་འདུ་ཚུལ་སོགས་ཀྱི་སྒོ་ནས་བསླབ་བྱ་དང་འབྲེལ་མཁས་པ་
དགྱེས་པའི་ལེགས་བཤད་མང་དུ་སྩལ། །
ཤོལ་ཟླ་བརྒྱད་པའི་ཚེས་འགོ་ནས། ཆོས་ཚན་བཅུ་གཉིས་པ་ ཨ་ཁུ་
འཇིགས་མེད་རྒྱ་མཚོ་ཁུ་དབོན་ཟུང་གི་གཙོས་དེ་དག་ལ། ཆུ་བྱ་ལོར་གཅོད་
དབང་ནམ་མཁའ་སྒོ་འབྱེད་ སོགས་ ཐོབ་ཡོད་ པས་ སྤྲོས་ པ་ དོར་ཏེ། འདི་
སྐབས་གཅོད་ཁྲིད་གནད་དོན་སྙིང་པོ་དང་། གདན་ཐོག་གཅིག་མའི་ཁྲིད་
ཡིག་བྱང་ཆུབ་ལམ་བཟང་གཉིས་ཀྱི་ཁྲིད་དང༌། གཅོད་གཞུང་དང་། དེའི་ཆ་
ལག་འདུལ་དཀར་ནག་གཉིས་མ་གཏོགས་བཀླག་ལུང་ཆ་ཚང་བ་སྩལ་ཏེ། དེ་
དག་གཅོད་མཚམས་ལ་བཞུགས།
རྟ་ཟླའི་དྲུག་མཆོད་སྐབས་སུ། ཇི་སྐད་དུ། གང་ཞིག་བླ་མ་འདས་
པའི་ལོ་ཟླའི་གྲངས། ། ཡོངས་སུ་བཟུང་ལ་མཆོད་འབུལ་སུས་བྱེད་པ། །
རིང་བོར་མི་ཐོག་འཁོར་གྱི་ཐོག་མ་རུ། ། སྐྱེས་ནས་འགྲོ་བའི་དེད་དཔོན་བྱེད་
པར་འགྱུར། ། ཞེས་གསུངས་པ་ལྟར། དགེ་འདུན་པ་མང་བོ་ནས་ཐུགས་རྗེ་
བསྐུལ་བའི་གསོལ་འདེབས་གདངས་དབྱངས་དང་འུར་འདོན་གྱིས་གསུངས་
ཤིང་། འཁོར་ལོ་གཉིས་ཀྱི་བྱ་བ་ལ་ཆེས་ཆེར་བརྩོན་པར་བགྱི་བ་དང་། ཁྱད་
པར་མཚན་ཚོགས་ཀྱི་སྐབས་སུ། འདུ་ཁང་ཆེན་མོ་དང་། སྒྲུབ་ཁང་། ཆོས་
རྭ་སོགས་དང་། གྲྭ་ཁང་སོ་སོའི་སྟེང་དུ་གླིང་མེ་སྟོང་ཕྲག་མང་བོས་མཚན་
- 277 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མོའང་ཉིན་མོར་བཞིན་དུ་གསལ་བ་དང་། ཁྱད་པར་གཅིག་ལས་གཅིག་ལྷག་
པའི་ཚུལ་གྱིས་གློག་ཕྲེང་གི་མཆོད་པ་སྟོན་མཚན་ནམ་མཁའི་མུ་ཏིག་ལའང་
སྐྱེངས་པ་སྟེར་བའི་མཆོད་སྤྲིན་ཟད་མེད་དུ་བསྟར་བ་ལ། སྐུ་དངོས་ཕེབས་
ཀྱིས་ཆོས་འཁོར་གསུམ་གྱི་སོགས་གསུང་བཞིན་རྒྱལ་སྲས་ཀྱི་སྨོན་ལམ་རླབས་པོ་
ཆེ་མཐའ་དག་ཐུགས་ཉམས་སུ་བཞེས། དེ་ནས་ཕྱོགས་ཐམས་ཅད་ལ་གཟིགས་
ཞིབ་མཛད་དེ་ཐུགས་དགྱེས་དཔེ་ཟླ་དང་བྲལ་བ་གནང་། །
གཅོད་མཚམས་པ་རྣམས་ཀྱིས་ཞག་བརྒྱ་དང་བརྒྱད་སོང་མཚམས་སུ།
ཕུར་བའི་སྒྲུབ་ཆེན་གྱི་བཅའ་བཟོ་སྤྲོས་ཤོམ་ལྡན་པ་བྱས་ཏེ། ཚེས་བཅུ་གསུམ་
ནས་ཕུར་བའི་སྒྲུབ་ཆེན། སྦྱོར་དངོས་རྗེས་གསུམ་དང་ཞི་རྒྱས་དབང་དྲག་གི་
སྒོས། བསྟན་པ་སྤྱིའི་རྐྱེན་སེལ་དང་། དགོས་ངེས་དོན་སྒྲུབ་བརྒྱུད་ཀྱི་སྙིང་
པོའི་བསྟན་པ་ཡུན་རིང་དུ་གནས་པ་དང་། བསྟན་འཛིན་གྱི་སྐྱེས་བུ་རྣམས་ཀྱི་
མཛད་འཕྲིན་དང་སྐུ་ཚེ་བརྟན་ཅིང་། ཁམས་གསུམ་གྱི་སྐྱེ་འགྲོའི་བདེ་སྐྱིད་
སོགས་ལ་དམིགས་ཏེ་གཟབ་རྒྱས་ངང་འཚོགས། དེ་རྗེས་རིམ་བཞིན། དྲུག་
ཅུ་བ་དང་། དམར་ཆེན། བག་ཙེའི་སྐང་མདོས་སོགས་ལ་ཐུགས་བཀོད་ལྟར་
སྔར་བཞིན་འཚོགས། །
དགུང་ གྲངས་ དོན་ གཅིག་ ཏུ་ ཕེབས་ པ་ རབ་ གནས་ ཤིང་ ཕག་
(༡༩༥)གནམ་ལོ་སར་ཚེས་ལ་དགའ་སྟོན་གྱི་ཡོ་ལང་སྤྲོས། ཟླ་དེའི་ཚེས་
ཉེར་གཅིག་ནས་བསེ་འབྲོག་གི་སློབ་མ་རྣམས་ཀྱིས་ཉིན་ལྔའི་རིང་རྟ་མགྲིན་སྒྲུབ་
ཆེན་གྱིས་ཞབས་བརྟན་བསྒྲུབས། ཟླ་གཉིས་པའི་ནང་ཨ་རུ་ནས་ཐུགས་སློབ་
སྤྲུལ་བཀྲ་ཤིས་བརྟན་པ་སྐུ་མདུན་དུ་འབྱོར་བར་གསུང་གླེང་འཕེལ། ནག་
ཟླའི་དུས་ཆེན་དང་བསྟུན་ཆོས་ཚན་བཅུ་བཞི་བ་ཚང་ལ་དབེན་གསུམ་གྱི་གཟབ་
- 278 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ཁྲིད་གནང་སྟེ་མཐོང་བརྒྱུད་ཀྱི་ལག་ལེན་བཞིན་མུན་མཚམས་ལ་བཞག་པ་དང༌།
ཉིན་འགའ་རེ་ནས་དྲི་གཏུགས་སོགས་སྔར་བཞིན་བྱས།
ས་ཟླའི་ཉ་ལ་གྲང་རླུང་འཐབ་པའི་རྐྱེན་གྱིས་སྐུ་བསྙུང་ཆེ་ཙམ་བཞེས་
པས། གྲྭ་ཚང་སྤྱི་དང་། ཁང་ཚན་སོ་སོ། སྒྲུབ་གྲྭ་བ་སོགས་ཀྱིས་སྐུ་འགྱུར་
མེད་ཚེ་མཐའ་ཡས་པའི་ངོ་བོར་བཞུགས་པའི་ཞབས་བརྟན་དུ་ཉིན་མཚན་དུ་
མར་སྦྲེལ་ཏེ་ཡོད་དགུ་རྩལ་དུ་བཏོན་ནས་འབད་པ་བྱས་པ་མ་ཟད། བརྟན་
གསོལ་སྙུན་འདྲི་བྱེད་པའང་བར་མ་ཆད་པར་བྱུང་། དེ་བཞིན། འབྲོག་དགེ་
དང་། རྩི་ནང་སོགས་རྔ་ཡུལ་གྱི་དཔལ་ལྡན་རྒྱལ་བ་ཇོ་ནང་བའི་ཆོས་བརྒྱུད་
འཛིན་པའི་དགོན་མ་ལག་རྣམས་ཀྱིས་ཞབས་བརྟན་ཕོན་ཆེན་བསྒྲུབས། ཁྱད་
པར་མཁར་སྤྲུལ་བའི་སྐུ་ཤེས་རབ་ཆོས་འཕེལ་རྒྱ་མཚོ་ཆེད་ཕེབས་ཀྱིས་ཞུ་སྙིང་།
སྤྱིར་རྒྱལ་བའི་བསྟན་པ་དང་། དགོས་སྒྲུབ་བརྒྱུད་ངེས་དོན་གྱི་བསྟན་པ་རིན་
པོ་ཆེ་འདི་ལ་སྔར་ལས་ལྷག་པའི་བྱ་བ་རྒྱ་ཆེར་མཛད་དགོས་ཚུལ་སོགས་ལས་
བརྩམས་ཏེ། ཞབས་པད་བསྐལ་བརྒྱར་བརྟན་དགོས་པའི་བརྟན་བཞུགས་
ནན་ཏན་དུ་ཕུལ་བར་ཞལ་བཞེས་ཡིད་ཚིམས་པ་གནང་། །
དེ་དག་གི་སྐབས་སུ་ནུབ་གཅིག ཉམས་དང་འོད་གསལ་འདྲེས་མའི་
ཐུགས་སྣང་དག་པའི་ངོར། འཇའ་གུར་སྣ་ཚོགས་འཁྲིགས་པའི་དབུས་སུ་
གསང་བདག་སྒྲོལ་བའི་མགོན་པོ་མཚན་དང་དཔེ་བྱད་ཀྱིས་མཛེས་པའི་སྐུ་ལ་
ཆོས་གོས་རྣམ་གསུམ་གསོལ་བ། ཕྱག་ཟུང་མཉམ་བཞག་གི་སྟེང་ན་ཚེ་བུམ་
བསྣམས་པ་ཅན་ཞིག་བྱོན་ནས། རྗེ་ཉིད་ལ་ཚེ་དབང་ཆ་ཚང་བ་གནང་སྟེ།
ཚེ་བུམ་ལས་ཚེ་རིལ་ཡང་ཟད་མེད་དུ་དགྱེས་པའི་ཉམས་ཀྱིས་སྟེར་བས་རིག་
འཛིན་འཆི་མེད་ཀྱི་ས་ལ་དབང་བར་བྱས་པའི་ཉམས་སྣང་བྱུང་ཞིང་། ཕྱི་ཉིན་
- 279 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དུའང་། གསང་བདག་སྒྲོལ་མགོན་ཞབས་ཀྱི་གསུང་གི་གདངས་དབྱངས་སྙན་
ལམ་དུ་ལྷང་ལྷང་གྲག་ཅེས་གསུངས། དེ་ལྟ་བུའི་ཉམས་སྣང་ཡ་མཚན་པ་བྱུང་
བས། ཁོང་ཉིད་ཀྱིས་བསྙུང་གཞི་ལྕི་བའི་ཚུལ་བསྟན་ནའང་། སྐུ་འཁོར་
རྣམས་ལ། ཞལ་ནས། ཁྱེད་རྣམས་ཀྱི་ཞེ་བློ་བདེ་བར་གྱིས་དང་། ཁོ་བོ་ད་
དུང་ལོ་ཤས་རིང་མི་འཆི་བ་ངེས་དག་ཡིན་ཞེས་དེ་ལུགས་ཀྱི་རྒྱུ་མཚན་ཞིབ་པར་
གསུངས། དེ་ལྟར་དགོན་གོང་འོག་གི་སློབ་ཚོགས་ཡོངས་ཀྱིས་ཞབས་བརྟན་གྱི་
རིམ་གྲོ་གནད་སྨིན་དང་། སྨན་བཅོས་སོགས་ལ་ཤ་ཐང་དུ་འབད་པས་རིམ་
བཞིན་གཞི་མེད་སངས་དྲག་ཏུ་སོང་སྟེ་མཚན་དཔེའི་མེ་ཏོག་སྲིད་པ་གསུམ་གྱི་
མིག་གི་བདུད་རྩིར་གྱུར། དེ་སྐབས་འཕགས་ཡུལ་ནས་སྤྲུལ་པདྨ་བློ་གྲོས་ཀྱི་
ཕྱག་འཕྲིན་ཞིག་འབྱོར་བ་འདི་ལྟར། །
༧ངེས་དོན་བསྟན་པའི་སྒྲོན་མེ་སྐྱབས་རྗེ་བླ་མ་ཐུགས་རྗེ་དཔལ་བཟང་
པོའི་ཞབས་སྟེགས་ཆུ་སྐྱེས་ཉི་ཟླ་བརྩེགས་པའི་དྲུང་དུ།
སྒོ་གསུམ་གུས་པ་ཆེན་པོས་ཞུ་འཕྲིན་འབུལ་འབྲས། བར་ལམ་ མ་
མཇལ་རིང་མཆོག་ཉིད་བསྟན་འགྲོའི་དཔལ་མགོན་དམ་པར་ཞབས་ཟུང་རྡོ་
རྗེའི་ཁྲི་ལ་གཡོ་མེད་ངོས་མཆོག་དམན་གྱི་གདུལ་བྱ་མཐའ་དག་རྣམ་གྲོལ་གྱི་
ལམ་བཟང་ལ་འགོད་བཞིན་བཞུགས་པ་གོར་མ་ཆག་ལ། འདི་ན་ལས་ཀྱིས་
འཕངས་པའི་སྐྱབས་འོག་གྱི་ན་བའང་འབྱུང་ཁམས་བདེ་ཞིང་སྒྲུབ་བརྒྱུད་རིན་
པོ་ཆེའི་གྲལ་མཐར་སྨོན་བློ་མ་དོར་ཙམ་དུ་གཙུག་རྟེན་མཆོག་གི་ཐུགས་རྗེའི་
གྲིབ་བསིལ་འོག་ཏུ་བཅད་རྒྱ་དམ་པོར་བསྡམ་ཁུལ་དུ་བདོག
སྐབས་དོན་ཞུ་འབྲས། ད་ལོར་བླ་མ་རིན་པོ་ཆེའི་ཞབས་བརྟན་ལ།
ཚིག་བདུན་གསོལ་འདེབས་ཅི་འགྲུབས། བཛྲ་གུ་རུ། ཚེ་མདོ་གཟུངས། མ་
- 280 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ཎི་གསོག་འདོན་འགྲོ་ཆེ་བཅས་ཡུལ་དགོན་ཀུན་གྱིས་སྒྲུབ་ན་བཟང་ཚུལ་ལགས་
ན། དེ་ལུགས་མཆེད་པོ་ཡོངས་ཀྱིས་ཐུགས་རྩ་བསྒྲིམས་འཚལ། སྔ་ནས་དེ་
ཕྱོགས་སུ་སྐྱབས་རྗེ་མཆོག་དང་མཆེད་གྲོགས་རྣམས་ལ་ཞུ་ཡིག་ལན་འགར་ཕུལ་
བར་གནང་ལན་མ་འབྱོར་ཀྱང་འཕྲོད་ཡོད་ཤག ད་ལྟ་རེ་རེར་ཕུལ་ཤོག་མ་
འཇོན་པས་ཤིང་བཟོ་བསྟན་འཛིན་ཁུ་ཚ་འཁོར་བཅས་སོགས་བདག་བརྩེ་བའི་
མཆེད་གྲོགས་ཡོངས་ལ་འཚམས་འདྲི་ཞུ་རོགས་མཁྱེན། །
སླད་མར་ཡང་། བསྟན་འགྲོ་ལ་དགོངས་ཏེ་ཞབས་པད་བསྐལ་བ་རྒྱ་
མཚོའི་བར་དུ་བརྟན་པར་བཞུགས་པ་ནས་དམན་བུའང་ཐུགས་བྱིན་ལས་མི་
འདོར་བས་ཕེབས་ཚོགས་ཀྱང་ཡང་ཡང་གནང་སྩོལ་ཡོང་བར་མཁྱེན་མཁྱེན་ཞུ།
ཞེས་རབ་གནས་ཤིང་ཕག་གསར་ཚེས་དགེ་བར། སློབ་འབངས་ཐ་
ཤལ་མགོ་ལོག་ཨ་སྐྱོང་བ་བསོད་སྤྲུལ་པདྨ་བློ་གྲོས་ཀྱིས་ནུབ་ཕྱོགས་འཕགས་པའི་
ཡུལ་ནས་གུས་ཕུལ། ༡༩？༥ལོ་ཟླ་༩ཚེས་༧་ཉིན། ཞེས་སོ། །
དེ་ནས་སྐུ་སྙུན་གཞི་མེད་དུ་དྭངས་རྗེས། ཆོས་ཚན་བཅུ་བཞི་བ་ཚང་ལ་
སྟོང་གཟུགས་མ་གྲུབ་པ་སྒྲུབ་བྱེད་སོར་སྡུད་ཀྱི་ཁྲིད་སྩལ་ཏེ་ཉམས་ལེན་བྱེད་
བཞིན་པའི་སྐབས་སུ། ཆོས་ཚན་དེ་ལས་གྲྭ་བཙུན་ངག་པོ་ཟེར་བ་ལ་སྨན་
བཅོས་རིམ་གྲོ་གང་གིས་ཀྱང་མ་བཟློག་པར་ལྔ་བའི་ལམ་དུ་ཐེག་སོང་། དེ་
སྐབས་བླ་སློབ་ཡོངས་ཀྱིས་ཐུགས་སྐྱོ་བའི་རྣམ་པའི་ངང་ནས་གཤིན་པོ་རྗེས་
འཛིན་གྱི་སྤྱན་དམིགས་ཡང་ཡང་གནང་། སྤྱིར་ན་རྗེ་བླ་མའི་སློབ་ཚོགས་ལས་
སྦྱོར་དྲུག་ཉམས་ལེན་བྱེད་སྐབས་ལོ་གསུམ་གྱི་ས་བཅད་མ་རྫོགས་པར་རྐྱེན་
དབང་གིས་དུས་ཆོས་སུ་གྱུར་བ་ནི་འདི་གཅིག་པུ་ལས་མ་བྱུང་ཡང་། དེ་ཡང་
ཁོང་གི་ཞལ་ནས། རྒྱུད་ལས། རྣལ་འབྱོར་བདག་ཅག་རྣལ་འབྱོར་མ་ཐོབ་
- 281 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རབ་ཏུ་གཡོ་བའི་ཡིད་ཀྱིས་གལ་ཏེ་ཤི་བར་གྱུར་ན་ཡང་། ། དཔལ་ལྡན་མི་ཡི་
འཇིག་རྟེན་དུ་ནི་རབ་མཆོག་ཐུབ་པའི་རིགས་སུ་རྣལ་འབྱོར་ལྡན་པར་སྐྱེ་བ་
དང་། ། སྔོན་གྱི་གོམས་པ་དེ་ཡིས་སླར་ཡང་ཡེ་ཤེས་རྣལ་འབྱོར་ཡངས་པ་དག་
ནི་ཀུན་ཏུ་འཛིན་པ་དང་། ། ཡེ་ཤེས་ཐོབ་ནས་མི་ཟད་མཆོག་གི་གནས་སུ་རབ་
བགྲོད་གང་དུ་སླར་ཡང་སྐྱེ་ལྡན་མིན་ གྱུར་ ཅིག ། ཅེས་གསུངས་པ་ལྟར།
སློབ་བུ་འདིའང་རྣལ་འབྱོར་མ་ཐོབ་པར་ཤི་བར་གྱུར་ན་ཡང་། དཔལ་ལྡན་མི་
ཡི་འཇིག་རྟེན་དུ་རྣལ་འབྱོར་ལྡན་པའི་རིགས་སུ་སྐྱེས་ཏེ། སྔོན་གོམས་ཀྱི་མཐུ་
ལས་སྦྱོར་བ་ཡན་ལག་དྲུག་གི་ལམ་ཉམས་སུ་ལེན་ནུས་པའི་སྐལ་བ་བཟང་པོ་
འོངས་ངེས་པའི་གསུང་ཉམས་བྱུང་།
ཟླ་དྲུག་པའི་ནང་འཁྲུལ་འཁོར་གོང་འགབ་མཐར་ཕྱིན་ནས། འཕོ་བ་
དང༌། ཚེ་སྒྲུབ་སྔར་བཞིན་ཁྲིད་གནང་སྟེ། ཆོས་ཚན་བཅུ་གཉིས་པ་ཚང་ལ་
ཡན་ལག་དྲུག་གི་ས་བཅད་ལོ་གསུམ་གྱི་ཁོངས་སུ་བྱས་པར་རིམ་བཞིན་བག་
ཆགས་བཞག་པ་རྫོགས་ཏེ། རྗེས་ཁྲིད་འདི་ཕྱི་ཀུན་ཏུ་དགེ་བའི་བསླབ་སྟོན་
དང་བཅས་བརྩེ་བས་སྩལ། དེ་ དག་ གིས་གཏང་ རག་ ཏུ་ མཎྜལ་ བཏེགས།
མཇུག་ཏུ་ཚོགས་ཀྱི་འཁོར་ལོའི་དགའ་སྟོན་ལ་ལྷན་དུ་རོལ།
ཟླ་བདུན་པའི་ཚེས་བདུན་ལ། ཐུགས་སྲས་འབྲོག་དགེ་ཡོན་ཏན་ལྷུན་
འགྲུབ་པེ་ཅིང་མཐོ་རིམ་ནང་བསྟན་སློབ་གླིང་དུ་ཕེབས་ཁར། རྒྱལ་བ་ཇོ་ནང་
བའི་བསྟན་པ་ཡོངས་ལ་ཕའི་མཛད་ཁྱབ་རླབས་གང་ཆེ་དགོས་ཚུལ་གྱི་བསླབ་བྱ་
ཞིབ་རྒྱས་གནང་། ཚེས་བཅུ་དགུར་ཡར་ཐང་མཁན་ཤེས་རབ་དཔལ་ཆེད་
ཕེབས་ཀྱི་ངོར། ཚེས་ཉེར་གཉིས་ནས་ཉིན་དུ་མར། མཁན་ཤེས་རབ་དང་།
བསེ་འབྲོག་གི་ཆོས་ཚན་བཅུ་གསུམ་པ་བཅས་སྒྲུབ་གྲྭ་བ་རྣམས་ལ་གཅོད་ཁྲིད་
-282 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
རྒྱ་གར་གྲུབ་པའི་ཞལ་ལུང་དང་། བྱང་ཆུབ་ལམ་བཟང་སོགས་ཀྱི་ཁྲིད་དང་།
གཅོད་ཀྱི་སྔོན་འགྲོའི་ངག་འདོན་ཆ་ཚང་དང་། དེའི་ཁ་བསྐངས་བཅས་ཀྱི་
ལུང་དང་། གཅོད་དབང་ནམ་མཁའ་སྒོ་འབྱེད་ཀྱི་དབང་སོགས་འདོད་ཆོས་
དུ་མ་སྩལ། །
ཟླ་བརྒྱད་པའི་ཚེས་ལྔ་ནས། ཆོས་ཚན་བཅོ་ལྔ་བ། ལྷ་པོ། སྤྲུལ་
འཕྲིན་ལས་འོད་ཟེར། ཚོགས་མཆོག་སོགས་བསེ་འབྲོག་གི་གྲྭ་ཉི་ཤུ་ལྷག་སྦྱོར་
དྲུག་ལ་བཞུགས་པའི་དབུ་བཟུང་། དེ་དག་ལ་དུས་གསུམ་རྒྱལ་བ་ཐམས་ཅད་
ཀྱི་བགྲོད་པ་གཅིག་པུའི་ལམ་མཆོག ཁམས་དྲུག་ལྡན་གྱི་གང་ཟག་རྣམས་ཚེ་
ལུས་གཅིག་ལ་ཟུང་འཇུག་རྡོ་རྗེ་འཆང་གི་སར་བགྲོད་བའི་ཉེ་ལམ་མྱུར་ལམ་
ཁྱད་པར་ཅན། དཔལ་རྣལ་འབྱོར་སྦྱོར་བ་ཡན་ལག་དྲུག་གི་ཐུན་མོང་གི་སྔོན་
འགྲོ་སྐྱབས་སེམས་ནས་ཁྲིད་ལུང་འབོགས་པ་གནང་སྟེ་ཐེག་པ་ཆེན་པོའི་རིགས་
ཀྱི་ནུས་པ་ཁྱད་པར་ཅན་བསྐྲུན་པར་མཛད། ཚེས་བཅུ་དྲུག་ལ། ས་དམར་གྱི་
རྡོ་རྗེ་སློབ་དཔོན་བླ་མ་རིན་ཆེན་བརྩོན་འགྲུས་ཆེད་དུ་གདན་དྲངས་ཏེ། རྗེ་བླ་
མའི་དགོངས་བཞེད་ལྟར་འདུས་སྡེ་སྤྱིའི་སྲུང་རིམ་དུ་སྒྲུབ་ཁང་བསམ་གཏན་
གླིང་ནས་རྟ་མགྲིན་དབལ་ཆུ་ཉིན་གསུམ་ལ་བསྒྲུབས། དེའི་སྐབས་བླ་མ་རྣམ་
གཉིས་ཀྱིས། ཕན་ཚུན་རང་རང་གི་ཉམས་མྱོང་དང་སྦྱར་ཏེ་རྟོགས་འབུལ་
བྱས་སྐད་ཐོས། །
དེ་ཡང་བླ་མ་དམ་པའི་མན་ངག་ལ་བརྟེན་ཏེ་བཅོས་སླད་ཀྱི་སྤྲོས་ཚོགས་
བྲལ་བའི་རྣམ་པར་མི་རྟོག་པའི་ཡེ་ཤེས་བསྒོམས་ པའི་གནད་དུ་ཐོན་པས།
འོད་གསལ་རྟགས་བཅུའི་སྣང་བ་ཆེས་འབྱམས་ཀླས་པ་གྱུར་ཏེ་ཤིན་ཏུ་གསལ་བ་
ཕྲ་བ་དྭངས་པའི་རང་བཞིན་རེ་རེའི་ཆ་ལའང་རྣམ་པ་ཀུན་གྱི་ཆ་ཡོངས་སུ་
- 283 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྫོགས་པ་སྣང་ལ་རང་བཞིན་མེད་པ། དབང་བོའི་ཡུལ་དུ་མངོན་སུམ་བཞིན་
སྒྲ་དོན་གྱི་སྤྱི་དང་བྲལ་བ་འཛིན་ཞེན་གྱི་སྤྲོས་པ་དཔྱིས་ནས་དག་པའི་ངང་དུ།
རང་གསལ་ཤུགས་འབྱུང་འཛིན་མེད་དུ་སྣང་བ་བརྗོད་མི་ཤེས་པ་གཞི་ཆོས་ཉིད་
དོན་དམ་པའི་ཡེ་ཤེས་ཀྱི་ཁམས་ཀྱི་རང་བཞིན་རྡོ་རྗེ་སེམས་དཔའི་རིགས་ཀྱི་ལྷ་
ཚོགས་རབ་འབྱམས་པ་མངོན་དུ་འགྱུར་བྱེད། རྫོགས་རིམ་གྱི་ཡན་ལག་སོ་
སོར་སྡུད་པའི་རྣལ་འབྱོར་ལས་བརྩམས་ཏེ་ནང་རྟོགས་ཀྱི་ཡོན་ཏན་གྱི་ལེགས་
བཤད་ཀྱི་སྐྱེས་བཟང་ཕན་ཚུན་ཐུགས་དགའ་བའི་ངང་ནས་འཕྲོས་མོལ་བྱུང་།
འདི་སྐབས་པེ་ཅིང་ནས་འབྲོག་དགེ་སྤྲུལ་བའི་སྐུས་འཚམས་འདྲིའི་ཞུ་
ཡིག་འབྱོར་བ་འདི་ལྟར། །
༧བཀའ་དྲིན་གཞལ་བ་དཀའ་བའི་མཚན་ལྡན་བླ་མ་རིན་པོ་ཆེ་མཚན་
བརྗོད་པར་དཀའ་བ་དོན་གྱི་སླད་དུ་མཚན་ནས་སྨོས་ཏེ་རྗེ་ཀུན་དགའ་ཐུགས་
རྗེ་དཔལ་གྱི་ཞབས་ཟུང་པད་མོ་རྣམ་པར་བཞད་པའི་མདུན་སར། །
ཕྲན་ཀུན་དགའ་ཡོན་ཏན་ལྷུན་འགྲུབ་ཀྱི་སྒོ་གསུམ་གུས་པ་ཆེན་པོས་ཞུ་
བ་འབུལ་འབྲས། ཉེ་ཆར་ཁྱེད་སྐུ་མི་འགྱུར་རྡོ་རྗེའི་ཁྲི་ལ་མངོན་པར་འཁོད་དེ་
གདུལ་བྱ་པདྨོའི་དགའ་ཚལ་ལ་ཆོས་ཀྱི་སྦྲང་ཆར་འབེབ་བཞིན་མཆིས་ལགས་
སམ། འཚམས་ཞུ། འདིར་ཕྲན་གྱི་ལོ་རྒྱུས་ཉེ་སྔོན་རྒྱམ་གོའི་ངག་ལམ་ནས་
ཞུས་པ་བཞིན། རྗེ་ཉིད་ཀྱི་ཐུགས་རྗེའི་གྲིབ་བསིལ་འོག་ཏུ་ལེགས་པར་འཚོ་བ་
མ་ཟད་ཐོས་བསམ་ཕྱོགས་ལ་འབད་ཁུལ་བྱེད་བཞིན་ཡོད་ལགས། སླད་མར་
འདི་ནས་བླ་མ་ལྔ་བཅུ་བ། བློ་སྦྱོང་ཆེན་མོ། རྙིང་མའི་གྲུབ་མཐའ། སུམ་
རྟགས་དག་གསུམ། ལོ་རྒྱུས། རྒྱ་ཡིག་བཅས་འཆད་ཁྲིད་བྱེད་བཞིན་བདོག
རེ་ཞིག་དེ་ཙམ་སྙན་གྱི་བུ་གར་འཇོག་པ་ལས་གཞན་ཞུ་བ་དབེན་ནའང་། ཕྱི་
- 284 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ནས་བརྩེ་ཆེན་རྗེས་སུ་འཛིན་པའི་སྒོ་ནས་གསུང་འཕྲོས་དལ་འགྲོའི་རྒྱུན་བཞིན་
ཡོད་པར་ཞུ། ཟླ་ཚེས་བཟང་པོར་གུ་ཎས་འདི་ཀའི་སློབ་གླིང་གི་འདྲ་པར་
བཅས་གུས་ཕུལ། ཞེས་སོ། །
ཚེས་ཉེར་བདུན་ཉིན་འཛམ་ཐང་བ་གསུམ་ལ་ཐུགས་རྗེ་ཆེན་པོ་ཚེམ་
བུའི་ལུགས་ཀྱི་སྨྲ་ཁྲིད་དང་། དགུ་བའི་ཚེས་གཅིག་ཉིན་བསེ་བསྟན་པའི་རྒྱལ་
མཚན་མགོ་ལོག་དབུ་བླར་བྱོན་ནས་མཇུག་གྲུབ་སྟེ་དཔོན་སློབ་རྣམས་གདན་
སར་འབྱོར་བར་ཐུགས་དགྱེས་མཛད་པ་དང་། ཚེས་བཅུ་དགུའི་ཉིན་གུས་
སློབ་གུ་དྲག་ལ་དཔལ་རྟ་མཆོག་རོལ་པའི་བསྙེན་དམིགས་ཀྱི་ཟབ་ཁྲིད་གནང་།
ཟླ་བཅུ་བའི་ཚེས་གཅིག་ལ། ཐུབ་བསྟན་ཕྱོགས་ལས་རྣམ་རྒྱལ་གླིང་གི་
མགོན་ཁང་ཨུ་ཙ་ལ་གཉིས་པ་བསྐྱར་བཞེངས་ལེགས་འགྲུབ་ཀྱི་རབ་གནས་ཀྱི་
དགའ་སྟོན་དུ་གདན་དྲངས་པ་ལྟར། སྐུ་གཟི་བྱིན་འོད་ལམ་མེར་འཕྲོ་བ་དང་
བཅས་བྱོན་ཏེ། མགོན་ཁང་གི་རྟེན་བརྟེན་དང་བཅས་པ་ལ་བྱིན་ཕབ། ཚེས་
གཉིས་ནས་ཛ་འགོའི་རི་ཁྲོད་ནས་ཕེབས་པའི་དབོན་བསམ་བཟང་ལ། འཇམ་
མགོན་བླ་མ་ཏཱ་ར་ནཱ་ཐའི་ཐུགས་ཀྱི་དགོངས་མཚོ་ལས་སྐལ་ལྡན་གྱི་སློབ་བུ་
རྣམས་ཀྱི་བགོ་སྐལ་དུ་ཐོན་པའི་བསམ་འཕེལ་དབང་གི་རྒྱལ་པོ་དང་མཚུངས་
པའི། ཁྲིད་ཡིག་མཐོང་བ་དོན་ལྡན་གྱི་མཛད་བྱང་མ་གཏོགས་ཆ་ཚང་བ་ཁྲིད་
ལུང་སྦྲགས་ མ་ རྒྱས་ པ་དང་། འབའ་མདའ་རིན་པོ་ཆེའི་འཇམ་དབྱངས་
དམར་སེར་ས་ལུགས་ཀྱི་ཁྲིད་ཡིག་རྨོངས་མུན་སྣང་བྱེད་དང་། མཁའ་སྤྱོད་
མའི་བསྐྱེད་རྫོགས་གཉིས་ཀྱི་ཁྲིད་དང་། རྗེ་གུ་ཧྱའི་ཞབས་ཀྱི་མཁའ་སྤྱོད་མའི་
བདག་བསྐྱེད་ཀྱི་ལུང་སོགས་གསུང་གི་བདུད་རྩི་ཕངས་མེད་དུ་སྩལ།
རྟ་ཟླའི་དྲུག་མཆོད་ཀྱི་སྲོད་ཆོས་ཀྱི་སྐབས། འཕགས་པ་ཀུན་ཏུ་བཟང་
— 285 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པོའི་མཆོད་སྤྲིན་ལ་འགྲན་བཟོད་པ་ལྟ་བུའི་དངོས་འབྱོར་གྱི་མཆོད་པ་སྤྱི་དང་།
སྤྱི་སྒེར་གྱི་གླིང་མེ་གྲངས་མེད་པ་དང་། ཁ་དོག་ཐ་དད་པ་དང་། དབྱིབས་ཐ་
དད་པའི་གློག་འཕྲེང་བགྲང་ལས་འདས་པ་བསྟར་བ་ལ། རྗེ་ཉིད་གཟིགས་
ཕེབས་སྒོས། ཀུན་མཁྱེན་དོལ་པོ་སངས་རྒྱས་ཀྱི་བཀའ་དྲིན་རྗེས་སུ་དྲན་ཏེ།
ཆོས་འཁོར་གསུམ་གྱི་གསུང་བཞིན་མཉམ་མེད་ཤཱཀྱ་སེངྒེའི་བསྟན་པ་རིན་པོ་ཆེ་
སྤྱི་དང་། ཁྱད་པར་ཀུན་མཁྱེན་དོལ་པོ་བའི་མདོ་སྔགས་ཟུང་འབྲེལ་གྱི་བསྟན་
པ་རིན་པོ་ཆེ་སྙིགས་མའི་དུས་ཀྱི་མཐའ་ཡང་གོང་ནས་གོང་དུ་འཕེལ་ཞིང་རྒྱས་
པ་དང་། དེའི་མཐུ་ལས་ཡུལ་ཁམས་ཀུན་ཏུ་བཀྲ་ཤིས་བདེ་དགའི་འོ་མཚོ་
འཁྱིལ་ཞིང་། མཐར་ཐུག་ལུས་ཅན་ཐམས་ཅད་སངས་རྒྱས་ཀྱི་ལམ་བཟང་
མྱུར་དུ་འཐོབ་ པའི་ ཐུགས་སྨོན་ རྣམ་ པར་ དག་ པའི་ མཚམས་སྦྱར་གནང་།
ཚེས་བརྒྱད་ལ་གཟུགས་མཐོང་གློག་འཕྲུལ་དུ་པཎ་ཆེན་སྐུ་ཕྲེང་བཅུ་གཅིག་པ་
དངོས་འཛིན་བྱེད་ཐབས་གསེར་བུམ་དཀྲིགས་ཚུལ་སོགས་ལ་ཞིབ་གཟིགས་
གནང་། ཚེས་བཅུ་གཅིག་ལ་གདན་སའི་བྱིངས་འདྲེན་ཟུར་བ་ཞིག་ལ་འབྱུང་
བོ་འདུལ་བྱེད་ཀྱི་བསྙེན་ཁྲིད་འདོད་སྦྱར་དང་། ཚེས་བཅུ་བདུན་ལ་སྤྲུལ་ཀུན་
དགའ་རྒྱལ་མཚན་ཁུ་དབོན་ཟུང་ལ། འཇམ་མགོན་ཀོང་སྤྲུལ་རིན་པོ་ཆེའི་
ཕུར་བའི་ལུས་དཀྱིལ་དང་། སྦས་པ་མིག་འབྱེད་སོགས་ཀྱི་ཁྲིད་དང་། ཕུར་
བའི་ལུས་དཀྱིལ་བསྡུས་པ་དཀོན་མཆོག་རྩ་གསུམ་མའི་ལུང་དང་། ཚེ་སྒྲུབ་
བཅས་ཀྱི་ཟབ་ཁྲིད་གནང་། ཚེས་བཅུ་དགུ་ལ་བསེ་འབྲོག་གཉིས་ཀྱི་ཆོས་ཚན་
བཅུ་བཞི་བ་ཚང་ལ་སྟོང་གཟུགས་རྩ་འཁོར་ལ་སོགས་བའི་གནས་གང་དུ་དྲངས་
ཀྱང་ནུས། གང་དུ་བཞག་ཀྱང་གཡོ་བ་མེད་པར་གནས་པའི་དབང་ཐོབ་ཏེ་
སྟོང་གཟུགས་བརྟན་ནས་སྲོག་བསྡམས་པས་སྙིང་གི་རླུང་བཅུ་དབུ་མར་ཞུགས་
- 286 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
གནས་ཐིམ་གསུམ་ཅི་རིགས་བྱས་པ་ལས་བྱུང་བའི་བདེ་སྟོང་གི་ཡེ་ཤེས་སུ་གྱུར་
བའི་སྲོག་རྩོལ་གྱི་ངོ་བོ་ཞིབ་ཁྲིད་གནང་།
ཚེས་ཉེར་གསུམ་ལ་མཁན་སྣང་བ་དཔལ་དང་། སྒྲུབ་དཔོན་བརྩོན་
འགྲུས། ཉིན་ཡུལ་དགོན་གྱི་ཨ་ཁུ་ངག་དབང་། ཀུན་དགའ་སྲི་གཅོད་བཅས་
ལ། ཇོ་ནང་བའི་ཁྲིད་ཆེན་བཞིའི་ཡ་གྱལ་གྲུབ་ཐོབ་ཚེམ་བུ་བའི་སྨྲ་ཁྲིད་དུ་
གྲགས་པའི་ཐུགས་རྗེ་ཆེན་པོའི་ཆོས་སྐོར་དང་། བཀའ་བབས་དྲུག་ལྡན་གྱི་
ཁྲིད་ཡིག་འཕགས་ཡུལ་གྲུབ་པའི་ཞལ་ལུང་གི་ཁྲིད་བྱིན་རླབས་ཀྱི་ངད་མ་ཡལ་
བ་གནང་སྟེ། སྟོང་གཟུགས་ཕྱག་རྒྱ་ཆེན་པོའི་ཡེ་ཤེས་ཀྱི་སྐུ་མངོན་དུ་བྱེད་པའི་
སྐལ་བ་ཅན་དུ་བྱས། དེ་དག་ལ་བཀའ་བབས་དྲུག་ལྡན་གྱི་དཔེ་ཆ་རེ་རེའང་
གནང་སྦྱིན་མཛད་དེ། ཚེས་ཉེར་དྲུག་ལ་བསེ་འབྲོག་གཉིས་ཀྱི་ཆོས་ཚན་བཅོ་
ལྔ་བ་ཚང་ལ་ཚོགས་བསགས་པ་མཎྜལ་གྱི་ཁྲིད་རྒྱས་པ་བཀའ་དྲིན་དུ་སྩལ།
རྗེ་བླ་མ་རིན་པོ་ཆེས། རྒྱུན་པར་སློབ་བུ་རྣམས་ལ་ཆོས་བཀའ་གང་
གནང་ཡང་། ཐོག་མར་ཀུན་སློང་བཅོས་ཚུལ་རྒྱས་བསྡུས་རན་པའི་སྒོ་ནས་
སློབ་མའི་ཡིད་འཁུལ་ངེས་ཞིག་དང་། སྐབས་ཀྱི་བཤད་བྱ་དེའི་ཆེ་བའི་ཡོན་
ཏན་གསལ་ཞིང་འདྲིལ་བ་ཞིག་གསུངས། དངོས་གཞི་དབང་དང་། རྗེས་
གནང་གང་ཡིན་ཡང་། ཆོ་ག་དག་ཅིང་ཡན་ལག་ཚང་བ་བརྡ་སྤྲོད་པ་སོགས་སླ་
ཆོས་སུ་མ་སོང་བར་དབང་བརྡ་འཕྲོད་ངེས་དང་། ཐ་ན་དབང་རྫས་འཁྱེར་བ་
སོགས་ཀྱང་མཐོང་བ་བརྒྱུད་པའི་ཕྱག་ལེན་ངོས་གཙང་བ་སོགས་དམ་པ་གོང་
མའི་ཕྱག་བཞེས་ཇི་ལྟ་བ་བཞིན་དུ་མཛད་ཅིང་། བཀླག་ལུང་སྩལ་བའི་ཚེ་ཡང་
ལྗགས་ཀློག་ཤིན་ཏུ་དག་པའི་ཐབས་ལ་འབད་པ་ལས་སླ་ཆོས་དང་ཁྲལ་ཆོས་ལྟ་
བུའི་གནས་ལ་ཤིན་ཏུ་མི་དགྱེས་པ་གམ་དུ་བཅར་བ་རྣམས་ཀྱིས་ཤེས་གསལ་
- 287 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལྟར་རོ། །
ཚེས་ཉེར་བདུན་ལ། མཛོད་དགེའི་སྨན་རམས་པ་ཨ་ཁུ་བསྟན་ཁོ་རྗེ་བླ་
མའི་དྲུང་དུ་ཆེད་དུ་ཕེབས་ཏེ་ཕན་ཚུན་གུས་བཀུར་དང་ཐུགས་དགྱེས་དཔེ་ཟླ་
དང་བྲལ་བ་གནང་སྟེ། མཇལ་རྟེན་དུ། རིན་ཆེན་བསམ་འཕེལ་རིལ་བུ་
བུབས་གཅིག་དང་ལྷ་དར་བཅས་ཕུལ་ནས་སྐུ་ཚེ་ཡུན་བརྟན་གྱི་གསོལ་བ་བཏབ་
པར་བབ་བསྟུན་གྱིས་གསུང་འཕྲོས་ཞིབ་ཅིང་། རྗེ་ཉིད་ཀྱིས་ཀྱང་། ལྷ་དར་
ཆེ་ལེགས་ཤིག་གནང་སྟེ་བསྟན་འགྲོའི་བགྱི་བ་བླ་ལྷག་ཏུ་འཕེལ་བར་བཀའ་དྲིན་
ཆེ་ཚུལ་ཞུས། ཚེས་ཉེར་དགུ་ལ་ཛ་འགོའི་གྲྭ་བ་གཉིས་ལ་ཐུགས་རྗེ་ཆེན་པོ་ཕྱག་
བཞི་བའི་ཆོ་གའི་ལྗགས་ལུང་སྩལ། དེའི་ནུབ། ཉེ་གནས་ཀྱིས་གཟིམ་གཡོག་
བྱས་རྗེས། དེ་མ་ཐག་ཉམས་དང་འོད་གསལ་འདྲེས་མར། རྣ་བ་གཡས་
གཡོན་དུ་རྣ་ལུང་གིས་བརྒྱན་ཞིང་། བྱད་དབྱིབས་མཛེས་ཤིང་ཡིད་དུ་འོང་
བའི་ལ་ཐོད་ཅན་ཞིག་དངོས་སུ་ཕེབས་བྱུང་གསུངས་པའི་མོད་ལ། ཐུགས་
ཡིད་གཅིག་འདྲེས་ཀྱི་ངང་མཚན་ཐོག་ཐག་ཏུ་འོད་གསལ་རྣམ་པར་མི་རྟོག་པའི་
ངང་དུ་བཞུགས་པར་མངོན། ཕྱི་ཉིན་ཞལ་ནས། དེ་ནི་བྱང་ཕྱོགས་ཀ་ལཱ་པའི་
ཞིང་གི་ས་བཅུའི་དབང་ཕྱུག་རིགས་ལྡན་དངོས་སམ་སྤྲུལ་བ་ཞིག་ཡིན་གསུངས།
ཟླ་བཅུ་གཅིག་པའི་ཚེས་འགོར། མགོ་ལོག་ཕྱོགས་ཀྱི་སེར་སྐྱ་བཅུ་ཕྲག་
བཞི་ལྷག་ལ་མཇལ་ཁ་དང་ཆོས་འབྲེལ་སོགས་ཀྱིས་དེ་དག་གི་རེ་བ་བསྐངས།
ཚེས་བཅུ་གསུམ་ཉིན་སྔོན་སྲོལ་ལྟར་སྒྲུབ་ཁང་བསམ་གཏན་གླིང་དུ་དཔལ་ཆེན་
རྡོ་རྗེ་གཞོན་ནུའི་སྒྲུབ་ཆེན་ཡར་ཚོགས་བྱས། ཉིན་དེར་ལྕམ་མདའ་དགོན་གྱི་
གྲྭ་བ་ཞིག་ལ་གཅོད་ཁྲིད་གནད་དོན་སྙིང་པོའི་སྟེང་ནས་གཅོད་ཀྱི་ཁྲིད་ལུང་
དང་། ཚེས་ཉི་ཤུ་ལ་རྩི་ནང་མི་འགྱུར་བདེ་ཆེན་གླིང་གི་འཆམ་དཔོན་དང་གྲྭ་
— 288 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
བ་གཉིས་ལ་དཔལ་ཆེན་རྡོ་རྗེ་གཞོན་ནུའི་སྨད་ལས་སྐབས་ཀྱི་དམིགས་ཁྲིད་སྤྱི་
དང་། ཁྱད་པར་ཚེ་ལུང་ཁྲུས་ལུང་སོགས་ཞིབ་ཁྲིད་དང་། སྒྲོལ་དཀར་ཚེ་
སྒྲུབ་ཀྱི་རྒྱས་ཁྲིད་ཀྱང་གནང་།
ཟླ་བཅུ་གཉིས་པའི་ཚེས་ལྔ་ལ་བསེ་འབྲོག་གི་ཆོས་ཚན་བཅོ་ལྔ་བ་ལ།
མཐོང་བ་དོན་ལྡན་དང་སྒོམ་རིམ་གཉིས་གཞི་བྱས། དེའི་སྟེང་བླ་རྣམ་ཆར་
འབེབས་མའི་རྣམ་བཤད་ཡིད་ཀྱི་མུན་སེལ་དང་། བླ་མ་ཚོགས་གཉིས་ཀྱི་
ལྕགས་ཀྱུ་མའི་འགྲེལ་བ་གཉིས་ཀྱི་སྟེང་ནས་བྱིན་རླབས་ཀྱི་རྩ་བ་བླ་མའི་རྣལ་
འབྱོར་གྱི་ཁྲིད་ལུང་སྦྲགས་མ་དང་། བླ་མ་བསྟེན་ཚུལ་དང་བླ་མའི་མཚན་ཉིད་
སོགས་ཀྱང་ཞིབ་ཁྲིད་མཛད།
དགུང་གྲངས་དོན་གཉིས་སུ་བྱོན་པ་རབ་གནས་མེ་བྱི་( ༡༩༩༦)ལོ་
གསར་གྱི་དགའ་སྟོན་གྱི་སྤྲོས་པ་རྒྱས་པའི་སྒོ་ནས་བླ་སློབ་ལྷན་ཅིག་ཏུ་བཀྲ་ཤིས་
བདེ་དགའི་འོ་མཚོའི་དཔལ་ལ་རོལ། དེའི་སྐབས། ཆོས་ཚན་བཅུ་དྲུག་པའི་
གྲྭ་གཞོན་རྣམས་ཀྱིས། སེངྒེའི་རྩེད་འཇོའི་གར་གྱི་གཟིགས་མོ་རྗེ་བླ་མ་རིན་པོ་
ཆེར་ཕུལ། ཆོ་འཕྲུལ་ཟླ་བའི་ཚེས་ཉེར་བརྒྱད་ནས་རྗེ་བླ་མའི་ཞབས་ཟུང་
བསྐལ་བརྒྱར་བརྟན་པའི་ཆེད། བསེ་འབྲོག་གི་སློབ་མ་རྣམས་རྟ་མགྲིན་སྒྲུབ་
ཆེན་ཉིན་ལྔ་ བའི་ལུགས་ལྟར་འཚོགས་ཏེ་ རིམ་ གྲོ་ གཟབ་ ལྡན་ དུ་བསྒྲུབས།
དེའི་སྐབས། ཨ་ཁུ་འཇམ་བསྟན་དང་དཀོན་མཆོག་ཚེ་དབང་གཉིས་ལ་གཅོད་
ཀྱི་ཕྱེ་མཚམས་ནང་མཚམས་ཀྱི་ཁྲིད་ཀྱི་རིམ་པ་རྒྱས་པ་གནང་སྟེ། དེ་གཉིས་
གཉན་ཁྲོད་ལ་ཕེབས་པར་ཕྱོགས་ཚེ་ཐུགས་དགྱེས་པའི་སྒོས་སོ་སོར་བསླབ་སྟོན་
ཡིད་འཁུལ་བ་རེ་གནང་། །
ཟླ་གཉིས་པའི་ཚེས་གསུམ་ལ། ཚོམས་ཆེན་འདུ་ཁང་དུ་ཁོང་བླ་མ་རིན་
— 289 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པོ་ཆེས་མཁན་སློབ་སྦྲགས་མའི་སྒོ་ནས། དྲུག་ཅུ་དགེ་ཚུལ་དང་། ལྔ་བཅུ་
བསྙེན་རྫོགས་ཀྱི་བསླབ་པའི་གཞི་ལ་བཀོད་དེ་འཕྲལ་ཕུགས་གཉིས་ཀར་སྨན་
པའི་ཞལ་གདམས་གནད་འདྲིལ་ཕོག ཚེས་བཞིའི་ཉིན་ཆུ་ཁ་སྤྲུལ་ཀུན་དགའ་
རྒྱལ་མཚན་ལ་རྟ་མགྲིན་བསྙེན་མཚམས་མཚན་ལྡན་བླ་མའི་ཐུགས་བཅུད་ཀྱི་
སྟེང་ནས་ཟབ་ཁྲིད་དང་། ཚེས་ལྔ་ལ་མགོ་ལོག་གི་གྲྭ་བ་གཉིས་ལ་དཔལ་དུས་
ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་ལས་སྲོག་རྩོལ་གྱི་ཁྲིད་ཕོག་
ཚེས་ཉེར་ལྔའི་ཉིན་ཁང་སར་ཉིན་ཡུལ་གྱི་གྲྭ་བ་ཞིག་ལ་དཔལ་རྟ་མཆོག་རོལ་
པའི་བསྙེན་དམིགས་ཀྱི་ཁྲིད་དང་། གནམ་གང་ལ། དེ་གའི་ཇོ་ནང་དགོན་གྱི་
སྒྲུབ་གྲྭ་བ་རྣམས་ཆེད་ཕེབས་ཀྱི་ངོར། འཁྲུལ་འཁོར་འགབ་མ་མཐོང་བརྒྱུད་
ཀྱི་ཕྱག་ལེན་བཞིན་ཞིབ་ཁྲིད་མཛད་པ་མ་ཟད་གནད་དུ་ཐོན་པའི་ལུགས་གཉིས་
ཀྱི་བསླབ་བྱ་ཟུར་ཕྲ་མོ་རེ་གནང་བས་ཀྱང་མཁས་པའི་ཡིད་འཕྲོག་པར་མཛད།
ནག་ཟླའི་ཚེས་བདུན་ལ་མགོ་ལོག་ལྕམ་མདའ་དགོན་གྱི་གྲྭ་བ་བཞི་ལ་
ཐུགས་རྗེ་ཆེན་པོ་ཚེམ་བུའི་ལུགས་ཀྱི་བཤད་ལུང་དང་། ཚེས་བཅུ་གསུམ་ནས་
ཆོས་ཚན་བཅུ་བཞི་བ་ཚང་ལ་རླུང་དབུ་མར་མ་ཞུགས་པ་ཞུགས་པ་དང་ཞུགས་
པ་བརྟན་པ་ལ་སོགས་པའི་ཆེད་དུ་འཁྲུལ་འཁོར་གོང་མ་ཞག་བརྒྱ་དང་བརྒྱད་
ལ་འཁྱེར་དགོས་ཕྱིར། འཁྲུལ་འཁོར་སྡོམ་འགྲེལ་གྲུབ་པའི་དགོངས་རྒྱན་གྱི་
སྟེང་ནས་ཞིབ་ཁྲིད་མཛད། དེ་མཚུངས་སུ་བསེ་འབྲོག་གཉིས་ཀྱི་ཆོས་ཚན་
བཅོ་ལྔ་བ་ལ། སྦྱོར་བ་ཡན་ལག་དྲུག་གི་ཐུན་མོང་མ་ཡིན་པའི་སྔོན་འགྲོ་དབེན་
གསུམ་གྱི་གོ་དོན་བྱིན་རླབས་བདུད་རྩིའི་ངད་དང་མ་བྲལ་བ་རྒྱས་ཁྲིད་གནང་
སྟེ་མུན་མཚམས་ལ་དམ་པོར་བཞག ཚེས་བཅུ་དགུའི་སྔ་དྲོའི་ཆ་ལ་དེ་དག་གི་
གམ་དུ་ཕེབས་ཏེ། འཇམ་མགོན་བླ་མ་ཏཱ་ར་ནཱ་ཐའི་དགོངས་པ་ཇི་ལྟ་བ་བཞིན་
- 290 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ། །
དུ་ཉམས་ལེན་གྱི་གནད་རྣམས་རང་གི་ཉམས་མྱོང་དང་སྦྱར་ཏེ་སློབ་བུ་སོ་སོ་ལ་
དྲི་གཏུགས་གནད་སྨིན་དང་འབྲེལ་ངོ་སྤྲོད་རྒྱས་པར་མཛད། གནམ་སྟོང་ལ་
སློབ་བུ་གཅིག་རྐྱེན་དབང་གིས་ཆོས་གྲལ་མ་ཟིན་ཡང་ཁོ་ལ་དབེན་པ་གསུམ་
ལྡན་གྱི་ཟབ་ཁྲིད་འདོད་སྦྱར་བྱས་ཏེ་ཆོས་ཚན་བཅོ་ལྔ་བའི་གྲས་སུ་བཞག
སྤྱིར་བླ་མ་རིན་པོ་ཆེ་བགྲང་བྱའི་ཁུར་མཐོན་པོར་སླེབས་པ་དང་། རྒྱས་
བྱུང་གི་ཆར་གྱུར་བའི་གཟུགས་ཕུང་ཡང་རབ་ཏུ་སྨིན་པས། ཕེབས་འདུག་
གང་གི་སྐབས་སུའང་སྐུ་ངལ་ཆེ་བ་ལྟ་བུའི་ཚུལ་བསྟན་ཀྱང་། ཉིན་བདུན་རེའི་
མཚམས་སུ་མུན་ཁང་དུ་ཅིས་ཀྱང་ཕེབས་ཏེ། སློབ་བུ་སོ་སོ་ལ་ངོ་སྤྲོད་དང་འདྲི་
རྟོག་ཞིབ་དཔྱོད་ནན་ཏན་དུ་བྱེད་པའི་སྒོ་ནས། དེ་དག་གི་རྒྱུད་ཀྱི་མ་རྟོགས་
ལོག་རྟོག་རྣམས་བསལ་ཏེ། རང་རང་གི་ཁམས་དབང་དང་མཐུན་པར་ངོ༌
སྤྲོད་རྒྱས་བསྡུས་ཅི་རིགས་བྱེད་པ་སོགས་ནི་སྐྱེས་བུ་དམ་པའི་རྣམ་ ཐར་ངོ༌
མཚར་རྨད་དུ་བྱུང་བ་ཞིག་ཏུ་ངེས་སོ། །
རང་ཅག་རྣམས་དགེ་བཤེས་སུ་བཏགས་པའི་སྡིག་བཤེས་ཞིག་གིས་མ་
ཟིན་པར། ཐེག་པ་ཆེན་པོའི་མཚན་ཉིད་ཡོངས་སུ་རྫོགས་པའི་སྐྱེས་བུ་དམ་པ་
འདི་འདྲ་ཞིག་དང་མཇལ་བ་ནི། ངེས་པར་རྙེད་པ་ཐམས་ཅད་ཀྱི་ནང་ནས་
མཆོག་ཡིན་པར་དགའ་བ་དང་བཅས་ཏེ་ཤེས་པར་བྱའོ། ། སྐྱོན་བྲལ་ཡོན་
ཏན་རྫོགས་པའི་བླ་མ་ནི། ། སྙིགས་མའི་དུས་ན་ སངས་རྒྱས་དངོས་དང་
མཚུངས། ། ཞེས་གསུངས་པ་ལྟར། རྡོ་རྗེ་སློབ་དཔོན་གྱི་མཚན་ཉིད་ཡོངས་
སུ་རྫོགས་པའི་བླ་མ་ནི་སངས་རྒྱས་དངོས་སུ་མཐོང་བའི་སྒོ་ནས། དེ་ཉིད་ཀྱིས་
ཐུན་མོང་ལམ་གྱིས་རྒྱུད་སྦྱངས་ཚུལ་དང་། དཔལ་དུས་ཀྱི་འཁོར་ལོའི་བསྐྱེད་
རྫོགས་ཀྱི་གནད་རྣམས་ལྷུག་པར་སྩལ་བའི་དོན་ལ་ཐོས་བསྒོམ་ཟུང་འབྲེལ་གྱི་སྒོ་
— 291 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ནས་རང་རྒྱུད་ལ་སྦྱོར་བ་དང་། ཁྱད་པར་རང་གིས་སྔར་བྱས་ཐམས་ཅད་སྐྱོན་
དུ་མཐོང་ནས་ཕྱིན་ཆད་ཆོས་རྣམ་དག་ཅིག་མ་གཏོགས་གཏན་ནས་བྱ་བ་གཞན་
མི་བྱེད་པར། བླ་མ་དམ་པའི་བཀའ་དྲིན་རྗེས་སུ་དྲན་ཏེ་དྲིན་གཟོ་འབུལ་
དགོས་ཀྱི། ཟེར་ལུགས་རེའི་སྟེང་ནས་རིགས་ལམ་ཉི་ཚེ་འབའ་ཞིག་ལ་མགོ་བོ་
འཁོར་ཏེ་ཤེས་ཚད་ཁ་བཤད་དུ་ཁྱེར་ན་འཕུང་ཚབས་ཆེ་བ་དང་། ཁྱད་པར་
ཀོང་སྤྲུལ་ཐམས་ཅད་མཁྱེན་པས། དེང་སང་སྙིགས་མའི་མཐར་མཆོག་དམན་
ཐམས་ཅད་གལ་ཆུང་ཆོས་བྱེད་པའི་དུས་ངན་ཤར་བས། ད་ལྟ་སངས་རྒྱས་
པའི་ཆོས་ཁུར་བོ་གཅིག་ལས་ཀྱང་ཁེ་གྲགས་ཟང་ཟིང་གི་དངོས་པོ་ཕྲ་མོ་ཙམ་
སྙིང་གི་དཀྱིལ་དུ་འཆང་བ་དང་། རི་བོང་ཅལ་གྱི་རྗེས་སུ་རྒྱུག་པ་དང་། བློ་
ཆུང་དྲན་མང་འགའ་ཞིག་གིས་ཞུས་ཞུས་ཐོབ་ཐོབ་བྱས་ཀྱང་དོན་སྣ་གཅིག་
ཉམས་སུ་མི་ལེན། ཕལ་མོ་ཆེས་ནི། རང་ཉིད་དཀའ་ལས་གང་ཡང་མི་དགོས།
ཆོས་ལ་ཞུ་རྟེན་མི་དགོས། ཕྱིན་ཆད་ཁས་ལེན་དམ་བཅའ་མི་དགོས་བའི་ཆུ་
ཆེན་ནས་ཆུ་བཅུས་པ་ལྟ་བུ་ཞིག་བྱེད་དུ་ཡོད་པ་ཞུ་བ་སྐད། དེའང་ཆོས་ཞུས་
ཤིང་ཉན་པའི་དྲིན་བརྩི་བླ་མ་ལ་བྱེད། ཅེས་སོགས་གསུངས་པ་ནི་རང་ཅག་གི་
མཚང་ལ་རྒོལ་བའི་གདམས་ངག་མཆོག་གཅིག་ཡིན་པར་མཐོང་ནས་ཞར་ལ་
ཐལ་ལོ། །
ལྷར་བཅས་སྐྱེ་དགུའི་གཙུག་ནོར་མགོན་ཁྱོད་ཀྱིས། ། ཟབ་རྒྱས་ཆོས་
ཀྱི་མཛོད་ལ་དབང་བསྒྱུར་ཏེ། ། དབང་ལུང་མན་ངག་འོད་དཀར་འབུམ་སྤྲོས་
པས། ། དགེ་ལེགས་ཀུན་དའི་ཚལ་རབ་སྤེལ་འདིར་མཚར། ། ལུང་རྟོགས་
ལུས་སྟོབས་རབ་རྒྱས་ཤིང་། ། རིགས་པའི་མཆེ་སྡེར་མི་བཟད་པས། ། ཕས་
རྒོལ་གཉིས་འཐུང་མྱོས་བུམ་དེ། ། ཅིག་ཅར་དྲལ་བའི་ཚུལ་འདི་རྨད། །
- 292 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ། །
ཆོས་ཀྱི་དབྱིངས་ལས་མ་གཡོས་ཀྱང་། ། སྐྱེ་བའི་ཆོ་འཕྲུལ་སྐུ་སྟོན་པ། ། ཆོས་
སྐྱོང་སྲུང་ མའི་ ཚོགས་ ཀྱིས་ ཀྱང་། ། སྲོག་ སྙིང་ ཕུལ་ ཞིང་ བཀའ་ བཞིན་
བསྒྲུབས། ། གང་སྣང་ཐམས་ཅད་ལྷ་ཡི་རྣམ་རོལ་དུ། ། འཆར་ཞིང་ལས་
རླུང་དབུ་མར་ལེགས་ཞུགས་པའི། ། འགྱུར་མེད་བདེ་ཆེན་ཡེ་ཤེས་བདུད་རྩི་
ཡིས། ། ཁྱོད་ཐུགས་རིན་ཆེན་བུམ་བཟང་གཏམས་འདི་རྨད། ། ཆོས་རྣམས་
ཀུན་གྱི་གནས་ལུགས་དེ་བཞིན་ཉིད། ། འཁོར་འདས་ཀུན་གྱི་དྭངས་མའི་སྲོག་
ཆེན་པོ། ། དེ་ཉིད་ངེས་དོན་མདོ་བཅུའི་དགོངས་པ་བཞིན། ། ཚུལ་བཞིན་
སྨྲ་བའི་སྤོབས་པ་གཟེངས་སུ་མཐོ། ། དེ་ཕྱིར་སྙན་པའི་བ་དན་དཀར། །
སྲིད་གསུམ་ཁོངས་ལས་ལེགས་བརྒལ་བས། ། གང་གི་རླབས་ཆེན་མཛད་པ་
ལ། ། རྣམ་སད་ལྷ་བརྒྱས་དལ་མེད་བསྔགས། །
དེ་ནས་ཆོས་རྗེ་དོལ་པོ་སངས་རྒྱས་ཀྱི་ཐུགས་ཀྱི་སྲས་མཆོག་ཉ་དབོན་
ཀུན་དགའ་དཔལ་གྱི་བསྟན་པ་སྤྱི་འགྲེལ་གྱི་ཊིཀ་ཡིད་ཀྱི་མུན་སེལ་ཀྱི་དཔེ་རྙིང་
ཞིག་ཕྱག་ཏུ་སོན་ཞིང་། འཕྲལ་དུ་ཉེ་གནས་ལ་དེ་ཉིད་པར་དུ་བསྐྲུན་དགོས་
པའི་ལྗགས་བཀོད་སྩལ། དེ་མ་ཐག་དཔེ་གྲངས་ཆིག་སྟོང་ལྔ་བཅུ་པར་བསྐྲུན་
བྱས་ཏེ་ཕྱོགས་ཐམས་ཅད་ལ་བཀྲམ་པས་ཐུགས་བཞེད་བསྐངས། །
ཟླ་བཞི་བའི་ཚེས་བཅུ་གཉིས་ལ། དབེན་པར་འགྲིམ་པའི་རི་ཁྲོད་པ་
གཉིས་ལ་འཁྲུལ་འཁོར་ཉི་ཤུ་བ་ཟབ་ཁྲིད་མཛད། ཚེས་ཉེར་གཅིག་ལ་ཆོས་
ཚན་བཅུ་ གསུམ་ པའི་ བསེ་འབྲོག་ གཉིས་ ལ་ འཁྲུལ་འཁོར་འགབ་ མ་ དང༌།
ཚེས་ཉེར་གཉིས་ལ་ཆོས་ཚན་བཅོ་ལྔ་བ་ལ་སྟོང་གཟུགས་མ་གྲུབ་པར་སྒྲུབ་བྱེད་
སོར་སྡུད་ཀྱི་ཡན་ལག་མཛུབ་ཁྲིད་གནང་། ཚེས་ཉེར་བཞི་ནས་ཉིན་གསུམ་ལ་
རིག་གྲོལ་འཇིགས་མེད་ཀྱི་ངོར། ཁྲིད་ཡིག་མཐོང་བ་དོན་ལྡན་གྱི་ཁྲིད་ལུང་ཆ་
- 293 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཚང་དང་། ཡན་ལག་དྲུག་ཀ་རེ་རེའི་ཐད་ལ་རང་མྱོང་རྩལ་འདོན་གྱི་སྒོ་ནས་
ངོ་སྤྲོད་གནད་དུ་འགྲོ་བ་མང་དུ་བྱས། གཞན་ཡང་། གཏོར་ཆོག་རྒྱུན་ཁྱེར་
དང་། བླ་མ་མཆོད་པ་བདེ་ལེགས་རབ་རྒྱས་ཀྱི་བཀླག་ལུང་ཡང་བཀའ་དྲིན་དུ་
སྩལ། འདི་སྐབས་སློབ་མ་རྣམས་ཀྱིས་དད་རྟེན་དུ། རྗེ་བླ་མ་རིན་པོ་ཆེའི་སྐུ་
པར་ཡིད་འཕྲོག་པ་མང་དུ་བཞེངས་པ་ལ་རང་རང་གི་མོས་འདོད་བཞིན་སྐུ་
པར་ལ་ཕྱག་དམ་དང་ཡེ་ཤེས་པ་རྟེན་ལ་ཐིམ་པའི་རབ་གནས་ཀྱང་མཛད།
བཞི་བའི་གནམ་སྟོང་ལ། ཐུགས་སྲས་འབྲོག་དགེ་ཀུན་དགའ་ཡོན་
ཏན་ལྷུན་འགྲུབ་ཉིད་པེ་ཅིང་མཐོ་རིམ་ནང་བསྟན་སློབ་གླིང་ནས་ཕེབས་ཏེ་སྐུ་
མདུན་དུ་འབྱོར་ཞིང་མཇལ་ཕྱག་ཕུལ། རྗེ་བླ་མ་རིན་པོ་ཆེར་འཚམས་ཞུའི་
རྟེན་དུ། སྤྲུལ་ཁོང་ཉིད་ཀྱིས་མཛད་པའི་ཇོ་ནང་ཆོས་འབྱུང་བསིལ་ཟེར་སྟེར་
བའི་ཟླ་བ་དང་། བདེན་གཉིས་གསལ་བའི་ཉི་མ། སངས་རྒྱས་ཀྱི་ཚེམས་
གདུང་གི་སྐུ་པར་དང་། ལྷ་དར་དྲི་མེད་སྲིད་དུ་རིང་བ་བཅས་ཕུལ་ཞིང་ཕན་
ཚུན་ཐུགས་མཉེས་པའི་གསུང་འཕྲོས་ཞིབ། །
ཟླ་ལྔ་བའི་ཚེས་གཅིག་ལ། བྱ་བྲལ་ཆོས་དབྱིངས་རང་གྲོལ་ཕེབས་པ་ལ་
གསུང་གླེང་དམར་ཞིང་། ཚེས་ལྔ་ནས་ཉིན་གཉིས་ལ་བསེ་འབྲོག་གཉིས་ཀྱི་
ཆོས་ཚན་བཅོ་ལྔ་བ་ལ། གཏོར་ཆོག་རྒྱུན་ཁྱེར་དང་། བླ་མཆོད་བདེ་ལེགས་
རབ་རྒྱས། ཆུ་གཏོར། ལུས་སྦྱིན། རྒྱུན་བསང་སོགས་ཀྱི་བཀླག་ལུང་དང་།
ཁྱད་པར་འདིའི་སྐབས་གསུང་འཕྲོས་སུ། ཀུན་མཁྱེན་དོལ་པོ་བའི་དགོངས་
བཞེད་གཞན་སྟོང་དབུ་མའི་ལྟ་གྲུབ་ལས་འཕྲོས་ཏེ། དེ་ཉིད་སྒྲུབ་བྱེད་ཀྱི་
རིགས་པ། རྒྱབ་རྟེན་གྱི་ལུང་། གསལ་བྱེད་ཀྱི་དཔེ་དང་བཅས་པའི་སྒོ་ནས་
མཆོག་དམན་ཀུན་གྱི་སེམས་ལ་འབྱར་འགྲོ་བའི་གཟུར་བོར་དགྱེས་བྱེད་ཀྱི་
- 294 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ། ་
ལེགས་བཤད་རྨད་དུ་བྱུང་བ་སྩལ།
ཚེས་ཉེར་གསུམ་ལ། ཤ་ཚུགས་དང་སྐད་རིགས་མི་གཅིག་པའི་ཕྱི་གླིང་
ཏེ་གོ་ནས་བུད་མེད་གཅིག་སླེབས་པ་ལ། བརྡ་སྐད་སོགས་འཕྲོད་དཀའ་ཡང་།
ཁོ་མོས། རྗེ་བླ་མའི་གསེར་ཞལ་མཇལ་བ་ཙམ་ལས་རྒྱུ་རྐྱེན་གཞན་ཅི་ཡང་མེད་
པར་གློ་བུར་དུ་འདྲེན་བྱེད་ཀྱི་ལམ་ནས་མུ་ཏིག་གི་དོ་ཤལ་གྱི་རྒྱུན་ཆོད་དཀའ་བ་
བྱུང་། བླ་མ་རིན་པོ་ཆེས་ཀྱང་། བརྩེ་གཟིགས་བླ་ན་མེད་པའི་སྒོ་ནས་བྱིན་
རླབས་དང་ཆོས་འབྲེལ་ཡིད་ཚིམས་པ་ཞིག་སྩལ་ཏེ། རྣམ་གྲོལ་ཐར་བའི་ས་
བོན་ཁྱད་པར་ཅན་བསྐྲུན་པའི་དགེ་མཚན་གྱི་རང་མདངས་གསལ་བར་ངོམ།
དེ་ནས་ཁོ་མོ་ལ་མིང་ཞིག་དགོས་ཚུལ་ཞུས་པར། ཇོ་ནང་ཆོས་ཀྱི་སྒྲོལ་མ་ཞེས་
མིང་སྩལ། དེས་ཀྱང་དངོས་འབྱོར་གྱི་ལེགས་སྐྱེས་བཟང་པོའི་མཆོད་སྤྲིན་
བསྟར། མཛོད་རུ་མའི་གྲྭ་རྒྱུན་གྱི་ཤིང་སློང་ལས་ཟས་ཕུད་བསྟར་བར་སྐུ་ལ་
འཕྲོད་འཇུག་རྣམས་བཞེས། །
དྲུག་པའི་ཚེས་ལྔ་ལ་ཨ་ཁུ་བྱང་ཆུབ་ལ་མི་འཁྲུགས་པའི་ཟབ་ཁྲིད་དང་།
ཚེས་བརྒྱད་ལ་གྲྭ་བ་གཉིས་ལ་ཚེ་སྒྲུབ་ཀྱི་དམར་ཁྲིད་སོགས་ཟབ་རྒྱས་ཆོས་ཀྱི་
བདུད་རྩི་ཕངས་མེད་དུ་སྩལ། ཟླ་སྨད་དུ་བསེ་འབྲོག་གི་ཆོས་ཚན་བཅུ་བཞི་བ་
ཚང་ལ། ཆོས་རྗེ་ཀུན་སྤངས་ཆེན་པོ་ལ། དབུ་ནང་ས་བོན་རང་སེམས་ཧཾ་ཨ་
ཧཱུྃ། ། ཟླ་ཉི་ནམ་མཁའི་མདོག་ཅན་གཙུག་གསང་སྙིང་། ། སྲོག་རྩོལ་བསུ་
བསྐྱེལ་གཅིག་ཏུ་བསྡུས་བྱས་ནས། ། འདུན་པ་རྩེ་གཅིག་གང་འདོད་གནས་སུ་
འཕོ། ། ཞེས་གསུངས་པ་ལྟར། འདའ་ཀ་འཕོ་བའི་གདམས་པའི་ཟབ་ཁྲིད་
གནང་།
བདུན་པའི་ཡར་ཚེས་ལ་སྐུ་དྲུང་དུ་བྱ་བྲལ་བ་ངག་བརྩོན་གྱི་སྐུ་མཆེད་
- 295 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
འབྱོར་ཞིང་ཕན་ཚུན་དགྱེས་པའི་གསུང་འཕྲོས་དམར་བ་བྱུང་། དེ་མཚུངས་
སུ་འབྲོག་དགེའི་རི་ཁྲོད་པ་གཉིས་ལ་གནད་སྦྱོང་བཅུ་བཞི་བ་རྒྱས་ཁྲིད་མཛད།
ཚེས་བཅུ་གཅིག་ལ་ལྕམ་མདའི་ཨ་ཁུ་སེར་པོ་ལ་ཚེ་དབང་ལྷ་གཅིག་བུམ་གཅིག་
གི་དབང་སྨིན་རྒྱས་སུ་སྩལ།
འདི་སྐབས་མདོ་སྨད་ལྷོ་རྒྱུད་ཀྱི་གསེར་ལྡན་སའི་ཐིག་ལེའི་སྙིང་པོར་
ཆགས་པ་རེབ་གོང་རིག་པ་འབྱུང་བའི་གྲོང་ཁྱེར་གྱི་ཞིང་གི་ཆར་གཏོགས་བིས་
མདོ་བ་བརྩོན་འགྲུས་རབ་རྒྱས་དཔོན་སློབ་རྣམས་མདུན་དྲུང་དུ་འབྱོར་ཏེ།
བོད་བརྒྱུད་ནང་བསྟན་ཀུན་འདུས་ཞལ་ཐང་ཆེན་མོ་བཞེངས་བཞིན་པའི་ལོ་
རྒྱུས་ཞིབ་པར་ཞུས་པ་མ་ཟད། དེ་གའི་བློ་འདྲི་ཡུལ་དུ་བཞུགས་དགོས་པའི་རེ་
བ་བཏོན་པར་ཞལ་བཞེས་གནང་། དེ་ནས་ཕན་ཚུན་འབྲེལ་བ་ཟབ་ཅིང་སྔ་ཕྱི་
དུ་མར་དགོངས་འཆར་དང་འཕྲལ་ཡུན་ཀུན་ཏུ་ཕན་པའི་བསླབ་སྟོན་གང་གཱའི་
རྒྱུན་བཞིན་སྩལ། །
ཚེས་བཅུ་དགུ་ལ་སྒྲུབ་ཁང་བསམ་གཏན་གླིང་གི་རྟེན་གསུམ་གྱི་སྤྱན་
སྔར་འཕགས་པ་ཀུན་ཏུ་བཟང་པོའི་མཆོད་སྤྲིན་ལས་བླངས་པ་ལྟ་བུའི། མེ་
ཏོག བདུག་སྤོས། ཡོན་ཆབ་སོགས་དངོས་འབྱོར་གྱི་མཆོད་སྤྲིན་བསམ་གྱིས་
མིཁྱབ་པ་བསྟར་ཏེ། ཇི་སྐད་དུ། སློབ་དཔོན་དཔའ་བོས། ཉེ་བར་ཞི་ལ་
ཡིད་དུ་འོང་། ། འབར་ལ་གནོད་པ་མཛད་མི་མངའ། ། དུལ་ལ་རྔམ་བརྗིད་
ཆེ་བ་ཡི། ། སྐུ་འདིས་སུ་ཞིག་དད་མི་མཛད། ། ཁྱོད་ཀྱི་སྐུ་དེ་གང་གི་ནི། །
ལན་བརྒྱར་མཐོང་དང་གང་ཞིག་གིས། ། དངོས་པོར་མཐོང་བ་དེ་གཉིས་
ཀ ། མཚུངས་ པར་ མིག་ནི་ མགུ་ བར་ མཛད། ། ཅེས་གསུངས་ པ་ལྟར།
ཉོན་མོངས་པའི་ཉེས་པ་དང་བྲལ་བའི་ཉེ་བར་ཞི་ཞིང་། སྲིད་ཞིའི་ལེགས་
- 296 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ཚོགས་ཐམས་ཅད་གཅིག་ཏུ་སྤུངས་པ་ལྟར་ཡིད་དུ་འོང་བ་སོགས་དཔག་ཏུ་མེད་
པའི་ཡོན་ཏན་གྱིས་མངོན་པར་བརྗིད་པའི་མཚུངས་མེད་རྡོ་རྗེ་སློབ་དཔོན་ཆེན་
པོ་མཚན་བརྗོད་པ་དཀའ་བ་དོན་གྱི་སླད་དུ་མཚན་ནས་སྨྲོས་ཏེ་༧རྗེ་ཀུན་
དགའ་ཐུགས་རྗེ་དཔལ་བཟང་པོ་གང་ཉིད་ངུར་སྨྲིག་གི་རྒྱལ་མཚན་ཐོགས་པའི་
སེར་སྦྲེང་གིས། གདུགས་དང་། རྒྱལ་མཚན། བ་དན་དང་། ཕྱོགས་ཀྱི་
འཁོར་ཡུག་དྲི་བཟང་གིས་འགེངས་པའི་སྤོས་ཀྱི་རེང་བུ་དང་བཅས་མདུན་
བདར་ཏེ། བསུ་བཀོད་ཕུན་སུམ་ཚོགས་པས་སྤྱན་དྲངས་ནས། དུས་འཁོར་
བསྟན་པའི་འབྱུང་གནས་སྒྲུབ་གྲྭ་བསམ་གཏན་གླིང་གི་འཇིགས་བྲལ་རྡོ་རྗེའི་ཁྲི་
ལ་ཞབས་ཀྱི་པད་མོ་ཉེ་བར་བཀོད་ནས། བསེ་འབྲོག་གི་ཆོས་ཚན་བཅུ་གསུམ་
པ་ལ་དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་ས་བཅད་
ལོ་གསུམ་གྱི་ཁོངས་སུ་རྫོགས་ཏེ་རྗེས་ཁྲིད་གནང་། །
དེ་སྐབས་གསུང་གི་འཕྲོས་སུ། རྙེད་དཀའ་བའི་དལ་བའི་རྟེན་བཟང་
འདི་ལྟ་བུ་རྙེད་ཀྱང་། མྱུར་དུ་འཆི་བ་དང་། ངེས་པར་འཆི་བ་སོགས་ལ་
བསམ་སྟེ། ལོང་ཡོད་ཕྱི་བཤོལ་གྱིས་དབང་དུ་མི་བཏང་བར་དམ་ཆོས་རྣལ་མ་
ཞིག་སྒྲུབ་དགོས་ཏེ། རྗེ་སྒྲོལ་མགོན་ཞབས་ཀྱིས། གཞན་འཆི་བ་མཐོང་དང་
ཐོས་པ་དང་། ། འཕྲལ་ནད་ཀྱིས་བཏབ་དང་རྒས་པ་དང་། ། རྒྱལ་ཁམས་
དང་ཡུལ་མིའི་འགྱུར་ལྡོག་ཀུན། ། ཅིས་ཀྱང་འཆི་བའི་བྱ་གཏོང་ཡིན། །
ཞེས་གསུངས་པ་ལྟར་འཆི་བ་མཐོང་ཐོས་སོགས་དང་། ན་རྒ་སོགས་ཀྱང་མྱུར་
དུ་འཆི་བའི་བརྡར་གོ་སྟེ་དམ་ཆོས་རྣལ་མ་ལ་འབད་དགོས། གཞན་ཡང་།
བག་ཡོད་ཚོམས་ལས། ཚེ་འདིའི་དོན་ནི་གང་ཡིན་དང་། ། ཕྱི་མའི་དོན་ནི་
གང་ཡིན་པ། ། དེ་དག་བརྟན་པས་རྟོགས་པས་ན། ། མཁས་པ་ཞེས་ནི་
- 297 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བརྗོད་པ་ཡིན། ། དགེ་སློང་བག་ཡོད་ལ་དགའ་ཞིང་། ། བག་མེད་པ་ལ་
འཇིགས་ལྟ་བས། ། བདག་ཉིད་ངན་འགྲོ་ལས་འབྲལ་ཏེ། ། འདམ་རྫབ་ལས་
ནི་གླང་ཆེན་བཞིན། ། ཞེས་གསུངས་པ་ལྟར། རབ་ཏུ་བག་ཡོད་པའི་སྒོ་ནས་
ཆོས་འདུལ་བའི་ཚུལ་ཁྲིམས་རྣམ་པར་དག་པ་ལ་བརྟེན་ནས་ཐུན་མོང་ལམ་གྱིས་
རྒྱུད་སྦྱངས་ཏེ། དཔལ་དུས་ཀྱི་འཁོར་ལོའི་བསྐྱེད་རྫོགས་ཀྱི་ལམ་ལ་ཉམས་
ལེན་གནད་དུ་འགྲོ་དགོས་ཚུལ་གྱི་འཕྲལ་ཡུན་ཀུན་ཏུ་དགེ་བའི་ཞལ་ཏ་མང་བོ་
གནང་ངོ་། །
ཚེས་ཉེར་གཅིག་ལ་མཁན་ཤེས་རབ་གསལ་བྱེད་ཕུན་ཚོགས་འབྱུང་
གནས་དང་
། འབྲོག་ དགེ་ མཆོག་ སྤྲུལ་ དམ་ པ་ ཀུན་དགའ་ཡོན་ ཏན་ ལྷུན་
འགྲུབ་རྣམ་གཉིས་པེ་ཅིང་མཐོ་རིམ་ནང་བསྟན་སློབ་གླིང་དུ་ཕེབས་ཁར། རྗེ་
བླ་མ་རིན་པོ་ཆེའི་དྲུང་དུ་རྣམ་གཉིས་ཕེབས་པ་ལ། ལེགས་སྐྱེས་ཀྱི་རྫོང་རྟ་དང་
ཐུགས་དགྱེས་པའི་གསུང་འཕྲོས་ཞིབ་པ་མ་ཟད། མཁན་ཤེས་རབ་ནང་བསྟན་
སློབ་གླིང་དུ་གཞན་སྟོང་དབུ་མ་ཁྲིད་པའི་དགེ་རྒན་དུ་ཕེབས་པ་ཡིན་ཕྱིར།
ལྷག་པར་ཐུགས་དགྱེས་པའི་མཆོད་སྤྲིན་དུ་གྱུར། ཚེས་ཉེར་གསུམ་ལ་འཇིགས་
མེད་རྒྱ་མཚོ་ཁུ་དབོན་ལ་སྒྲོལ་མའི་གཡང་སྒྲུབ་སྐོར་གྱི་ལུང་འགའ་དང་། ཨ་ཁུ་
སེར་པོ་ལ་འབྱུང་འདུལ་གྱི་ཁྲིད་ཕོག །
འདི་སྐབས་ ཁོང་ གི་ ཞབས་ རྐང༌ ཅུང་ ཟད་ བསྙུང་ བཞིན་ ཡོད་ པར།
ཉིན་འགའ་ལ། སེངྒེ་སྒྲའི་བསྙེན་པ་ལྗགས་བཟླས་མཛད་པས་མཚན་ལམ་དུ།
གཟིམ་མལ་དུ་སྦྲུལ་ནག་པོ་འཇིགས་སུ་རུང་བ་ཞིག་གློ་བུར་དུ་བྱུང་བར། རྗེ་
ཉིད་ཀྱིས་ཞབས་རྐང་གིས་རྡོག་བརྫིས་བྱས་པས་དུམ་བུར་དུམ་བུར་ཆད་སོང་
བའི་ཐུགས་རྨིས་བྱུང་ཞིང་། ཕྱི་ཉིན་ནས་སྙུན་གཞི་ཇེ་དྭངས་ལ་སོང་སྟེ་རིམ་
- 298 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
བཞིན་གཞི་མེད་དུ་གྱུར། དེ་ནི་བསྐྱེད་རིམ་ཕྲ་རགས་ལ་གསལ་སྣང་ཐོབ་པའི་
རྐྱེན་གྱིས་ཞི་རྒྱས་སོགས་ལས་ཚོགས་ཐམས་ཅད་ལ་མངའ་དབང་བསྒྱུར་བའི་
དན་རྟགས་སུ་གསལ་ལོ། ། དེ་ནས་སྒྲུབ་གྲྭ་བ་ཞིག་ལ་འཁྲུལ་འཁོར་ཉི་ཤུ་བའི་
ཁྲིད་ཕོག ཚེས་ཉེར་བརྒྱད་ལ། དེའི་སྐབས་ཀྱི་སྒྲུབ་གྲྭ་བ་ཆོས་ཚན་གོང་
འགབ་ཡོངས་ལ། འཇམ་པའི་དབྱངས་ཐུབ་བསྟན་དགེ་ལེགས་རྒྱ་མཚོའི་
འཇམ་དབྱངས་དམར་སེར་ས་ལུགས་མངོན་རྟོགས་ཀྱི་ཁྲིད་ཡིག་རྨོངས་མུན་
སེལ་བའི་སྣང་བྱེད་ཀྱི་སྟེང་ནས་ཟབ་ཁྲིད་རྒྱས་པར་གནང་སྟེ། དེ་དག་གི་རྒྱུད་
ལ་ཐར་བའི་ས་བོན་ཁྱད་པར་བ་བསྐྲུན།
བདུན་པའི་དམར་ཕྱོགས་རྫོགས་པ་གསུམ་པའི་ཉིན། གཟིམ་ཁང་དུ་
གྲྭ་བ་ལྔ་བཅུ་ལྷག་འདུས་པ་ལ། དཔལ་རྟ་མཆོག་རོལ་པའི་བསྙེན་དམིགས་ཀྱི་
ཁྲིད་ཡིག་མཚན་ལྡན་བླ་མའི་ཐུགས་བཅུད་ཀྱི་སྟེང་ནས་རྒྱས་ཁྲིད། རྒྱབ་རྟེན་
གྱི་ལུང་དང་། སྒྲུབ་བྱེད་ཀྱི་རིགས་པ། གསལ་བྱེད་ཀྱི་དཔེ་དང་བཅས་པའི་
སྒོ་ནས་ལེགས་པར་སྩལ། དེ་སྐབས་གསུང་གི་འཕྲོས་སུ། རྔ་བོ་ཆེའི་མདོ་ལས་
ལུང་གིས་བསྔགས་པའི་རྟོན་བཞི་ལྡན་པ་རིགས་ལྡན་སྤྲུལ་བའི་སྐུ་ཀུན་མཁྱེན་
དོལ་པོ་བ་ཤེས་རབ་རྒྱལ་མཚན་དཔལ་བཟང་པོ་དེ་ཉིད་ཀྱིས། ཀླུ་ཐོགས་
གཉིས་ཀྱིས་ཤིང་རྟའི་སྲོལ་ཕྱེ་བའི་དགོངས་པ་ཇི་ལྟ་བ་བཞིན། བདག་གཉིས་
ཀྱིས་དབེན་པའི་དབྱིངས་དེ་ཉིད་རྣམ་པ་ཀུན་ལྡན་དུ་ཡོད་པར་འཇིགས་མེད་
སེང་གེ་དཀར་མོའི་སྒྲ་བསྒྲགས་ནས། གངས་ཅན་སཱ་ལའི་སྨན་ལྗོངས་སུ་སྔོན་
མེད་པའི་གཞན་སྟོང་དབུ་མ་ཆེན་པོའི་སྲོལ་ཕྱེ་བའི་ལྟ་གྲུབ་ཁྱད་པར་བ་འདི་
དང༌། དཔལ་དུས་ཀྱི་འཁོར་ལོའི་བསྐྱེད་རྫོགས་ཀྱི་ཟབ་གནད་དང་ཟུང་དུ་
འབྲེལ་བའི་སྔོན་མེད་ངོ་མཚར་བའི་ལེགས་བཤད་རྨད་དུ་བྱུང་བ་ལ་འཆད་ཉན་
- 299-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྣམ་པར་དག་པའི་སྒོ་ནས་ཐོས་བསམ་གྱིས་བརྩོན་དགོས་ཏེ། འགྲོ་བའི་བདེ་
སྐྱིད་སངས་རྒྱས་ཀྱི་བསྟན་པ་རིན་པོ་ཆེ་ལ་རག་ལས། བསྟན་པ་ཡུན་རིང་དུ་
གནས་པའང་ཐོས་བསམ་བསྒོམ་གསུམ་ལ་རག་ལས། ཁྱད་པར་བསྒོམ་པའང་
ཐོས་བསམ་གཉིས་ལ་རག་ལས། ཐོས་བསམ་ལེགས་པོ་ཞིག་ཡོང་མིན་འཆད་
ཉན་རྣམ་པར་དག་པ་ཞིག་ལ་ཐུག་ཡོད། དེའི་ཕྱིར་མདོ་སྔགས་འཆད་ཉན་
གྱིས་མཚོན་པའི་བསྟན་པའི་སྲོལ་མཐའ་དག་མ་ ཉམས་པར་བྱེད་དགོས་ཏེ།
འཇམ་མགོན་བླ་མ་སྒྲོལ་ མགོན་ཞབས་ཀྱིས་ཀྱང་། ཐེག་པ་མཐའ་དག་ལ་
མཁས་ཤིང་། གཞན་སྟོང་དབུ་མའི་ལྟ་བ་འབྲལ་མེད་དུ་སྐྱོང་བར་གྱུར་ཅིག
ཅེས་གསུངས་པ་ལྟར་དང་། ཁྱད་པར་འཇམ་མགོན་བླ་མ་ཏཱ་ར་ནཱ་ཐ་དང་རྒྱུད་
གཅིག་པའི་འཇམ་དབྱངས་ཆོས་རྗེའི་ཞལ་ཆེམས་ལའང་། འབྲས་སྤུངས་པའི་
བགྲོ་གླེང་མ་ཉམས་པ་བྱས་ན་ངའི་གདུང་མཆོད་ཡིན་གསུངས་པ་དང་། རོང་
སྟོན་གྱིས། ནཱ་ལེནྡྲར་སྐྱོར་སྦྱངས་ཀྱི་སྒྲ་མ་ཉམས་ན་ངའི་བསམ་པ་རྫོགས་
གསུངས་པ་སོགས་ཀྱི་ལོ་རྒྱུས་ལྟར། ཁྱེད་ཅག་གིས་ཀྱང་། ཚུལ་ཁྲིམས་རྣམ་
པར་དག་པའི་གཞི་ལ་མང་ཐོས་ནོར་བུ་བསགས་ཏེ། དཔལ་དུས་ཀྱི་འཁོར་
ལོའི་བསྐྱེད་རིམ་དང་རྫོགས་རིམ་སྦྱོར་བ་ཡན་ལག་དྲུག་གི་ལམ་ཉམས་ལེན་ལ་
བརྩོན་ན། ཁོང་གི་བསམ་པའང་དེ་ལས་ལྷག་པ་མེད་ཚུལ་དང་། ཁྱད་པར་
ཐུན་མོང་ལམ་གྱིས་རྒྱུད་སྦྱངས་ཏེ། རང་རེའི་དམ་པ་གོང་མ་རྣམས་ཀྱི་སྙན་
ནས་སྙན་དུ་བརྒྱུད་ཅིང་བྱིན་རླབས་ཀྱི་ཚན་ཁ་མ་ཡལ་བའི་ཉམས་ལེན་གྱི་
གནད་ཀྱང་། ཇི་སྐད་དུ། བསམ་དང་བསམ་བྱ་ཡོངས་སུ་སྤངས་ནས་སུ། །
ཇི་ལྟར་བུ་ཆུང་ཚུལ་དུ་འདུག་པ་ཡི། ། སྒྲིམ་ཏེ་བླ་མའི་ལུང་ལ་གུས་འབད་
ན། ། ལྷན་ཅིག་སྐྱེས་པ་འབྱུང་བ་ཐེ་ཚོམ་མེད། ། ཅེས་རྒྱ་གར་གྲུབ་པའི་
- 300 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
དབང་བོ་རྣམས་ཀྱིས་དོ་ཧའི་ཉམས་མགུར་བཞེས་པ་བཞིན། མི་གཡོ་གསུམ་
ལྡན་གྱི་ངང་ནས་གཟུགས་ལ་སོགས་པ་ཆོས་གཞན་བསམ་པ་ལྟ་ཅི། རིག་པ་
རང་གི་ངོ་བོ་མཐོང་བ་དེ་ཡང་ཆེད་དུ་བསམ་པ་སོགས་བསམ་པ་ཐམས་ཅད་
སྤངས་ཏེ་བསམ་མེད་ཀྱི་ངང་དུ་སེམས་མ་བཅོས་པར་བཞག་ནས་སྒོམ་དགོས་པ་
དང་། དེ་ལྟར་བསྒོམ་པ་གནད་དུ་བསྣུན་པའི་མཐུ་ལས་རོ་རྐྱང་གི་རྒྱུ་བ་གཉིས་
དབུ་མར་རོ་གཅིག་ཏུ་འདུས་པས་འོད་གསལ་རྟགས་བཅུ་ལེགས་པར་མཐོང་
བར་གསུངས་ཏེ། མདོར་བསྡུས་དང་པོར། འདི་ཉིད་དུ་ནི་རོ་མ་དག་དང་
ནི། ། རྐྱང་མ་གཅིག་ཏུ་སྦྱར་བས་མཐོང་བར་འགྱུར། ། ཞེས་སོགས་དང་།
འཇམ་མགོན་བླ་མ་ཏཱ་ར་ནཱ་ཐས་དབང་མདོར་ཊིཀར་དྲངས་པའི་རྡོ་རྗེའི་གླུ་
ལས། གང་ཚེ་དབུ་མར་སྲོག་ནི་ནུབ་གྱུར་བ། ། དེ་ཚེ་རྡོ་རྗེ་མེ་དང་དུ་བ་
འབྱུང་། ། ཞེས་སྲོག་དབུ་མར་ཞུགས་པ་ལས་རྟགས་འཆར་བར་བཤད་པ་
སོགས་བསླུ་མེད་བཀའ་ཡི་དགོངས་དོན་དཔལ་ལྡན་བླ་མ་དམ་པའི་མན་ངག་ལ་
བརྟེན་ཏེ། ཇི་བཞིན་ཉམས་སུ་བླངས་པས་རང་གི་ཉམས་མྱོང་དང་མཐུན་
པའི་ཡིད་ཆེས་གསུམ་ལྡན་གྱི་ལམ་ཟབ་མོ་ལ་བརྩོན་པ་ཆུ་བོའི་རྒྱུན་བཞིན་དུ་
བསྟེན་དགོས། འདི་སྐབས་ཉམས་མྱོང་མེད་པའི་ཚིག་སྐམ་ཁ་ལ་བྱང་བའི་
རྟོག་གེ་བ་འགའ་རེས། སྤྱིར་སོར་སྡུད་ཀྱི་སྐབས་སུ་རླུང་བཅུའི་ཆ་ཤས་ཅི་
རིགས་དབུ་མར་ཞུགས་པའི་སྟོང་གཟུགས་སོགས་ལ་རྩིས་པོ་ཆེ་བྱེད་མི་རིགས་ཏེ།
དབུ་མའི་ཕྱི་རོལ་གྱི་རྩ་འགའ་ཞིག་གི་ནང་དུ་རླུང་འགགས་པའི་རྐྱེན་གྱིས་དུ་
སོགས་དང་ཆ་འདྲ་བ་ཤར་བ་དང་། སེམས་གནས་ཆ་བརྟན་པ་ཙམ་གྱིས་སྟོང་
གཟུགས་དང་རྣམ་པ་མཐུན་པ་དུ་མ་མཐོང་བ་དང་། ཁྱད་པར་མུ་སྟེགས་པའི་
ལུགས་ཀྱི་རླུང་སྦྱོར་སོགས་མ་རྒྱུད་ཀྱི་རླུང་སྦྱོར་དང་ཁྱད་པར་དབྱེ་མི་ཐུབ་པ་དུ་
– 301 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མ་ཡོད་པར་བཤད་པའི་ཕྱིར་ཞེ་ན། དེ་དག་གི་སྐྱོན་གྱིས་ནམ་ཡང་རིང་ལུགས་
ཀྱི་ཉམས་ལེན་གྱི་གནད་ལ་གོས་མི་སྲིད་དོ། ། སོར་སྡུད་གྱི་སྐབས་རླུང་རགས་
པ་དབུ་མ་རགས་པར་མ་ཟད། རླུང་ཕྲ་མོའང་དབུ་མ་ཕྲ་མོར་སྡུད་པ་ཡིན་པས་
ཁྱད་པར་ཡོད་པ་དང་། ཁྱད་པར་དབུ་མར་རླུང་ཁ་སྦྱོར་དུ་བཟུང་ནས་ལྷན་
སྐྱེས་བདེ་བ་འདྲེན་པ་ཡོད་མེད་ཀྱི་ཁྱད་པར་འབྱེད་པ་སོགས་ཁྱད་ཆོས་དུ་མའི་
སྒོ་ནས་ཁྱད་པར་ཕྱེ་ལུགས་གཞུང་ཆེན་རྣམས་སུ་གསུངས་ཡོད་ཀྱང་གནད་
བསྡུས་དེ་ལྟར་ཡིན་ཚུལ་དང་། སྤྱིར་མི་རྟོག་པ་ཙམ་བསྒོམ་པ་ཕྱི་ནང་ཀུན་གྱི་
ཐུན་མོང་ཡིན་པ་མདོ་རྒྱུད་དུ་མར་གསུངས་འདུག་ཀྱང་། སྒྲིབ་གཉིས་ཀྱི་
དངོས་གཉེན་ཡང་བྱེད་ནུས། ནང་བའི་ལམ་གྱི་ཁྱད་ཆོས་སུ་གྱུར་བའི་གནས་
ལུགས་ཡང་དག་པར་རྟོགས་པའི་མི་རྟོག་པའི་རྣལ་འབྱོར་དེ་ཇི་འདྲ་ཞིག་ཡིན་
པ་འཇམ་མགོན་བླ་མ་སྒྲོལ་བའི་མགོན་པོའི་ཡིག་ཆ་ལ་ཡུན་རིང་འདྲིས་པར་
བྱེད་དགོས་པ་མ་ཟད། ཁྱད་པར་གྱི་གནད་ཟབ་མོ་རྣམས་དཔལ་ལྡན་བླ་མའི་
ཞལ་གྱི་བུམ་བཟང་ལས་ལེན་དགོས་ཚུལ་སོགས་སེམས་ལ་ཕན་པའི་ཞལ་ཏ་མང་
དུ་གནང་། འདི་ཙམ་གྱི་བཀའ་དྲིན་ཡང་རང་ཅག་སློབ་བུ་རྣམས་ཀྱིས་བསབ་
པར་དཀའ་བར་ཤེས་པར་གྱིས་ཤིག །
ཟླ་བརྒྱད་པའི་ཚེས་གཉིས་ལ། ཆོས་ཚན་བཅུ་དྲུག་པ་བསེ་སྤྲུལ་ཀུན་
དགའ་ཕུན་ཚོགས་དང་། སྐུ་ལྔ། འཇིགས་མེད་སོགས་བསེ་འབྲོག་གི་གྲྭ་མང་
བོ་ལ། རྫོགས་རིམ་སྦྱོར་བ་ཡན་ལག་དྲུག་གི་སྔོན་འགྲོ་ནང་བའི་ལམ་གྱི་འཇུག་
སྒོ་སྐྱབས་འགྲོ་ནས་ཁྲིད་ལུང་ཟབ་རྒྱས་སུ་གནང་། ཚེས་བཅུ་གསུམ་ལ་གུས་
སློབ་གུ་དྲག་གིས། ཁོ་བོའི་གྲྭ་ཤག་ཏུ་གོང་ཚིགས་བཞེས་པར་གསོལ་བ་བཏབ་
པ་བཞིན་ཕྱགས་ཕེབས་ཏེ་བཀྲ་ཤིས་པའི་མེ་ཏོག་དཀར་བོ་འཐོར་ཞིང་བྱིན་ཕབ།
- 302 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ཚེས་བཞི་ལ་བསེ་འབྲོག་གི་ཆོས་ཚན་བཅོ་ལྔ་བ་ལ་སྟོང་གཟུགས་གྲུབ་པ་སེམས་
དང་བསྲེས་པའི་སོར་སྡུད་ཀྱི་ཡེ་ཤེས་ཀྱི་ངོ་བོ་དང་དེའི་སྤོག་ཆོག་སོགས་ཞིབ་
ཁྲིད་གནང་།
དེ་རྗེས་ཉིན་བཞིའི་རིང་ལ། གློ་བུར་དུ་ལྷག་པའི་གཙང་སྐོར་ཞོལ་མའི་
རྡོར་སློབ་ཡོན་ཏན་རྒྱ་མཚོའི་གཙོས་བསེ་འབྲོག་གི་གྲྭ་ལྔ་བཅུ་ལྷག་ལ། གཅོད་
དབང་ནམ་མཁའ་སྒོ་འབྱེད་དང་། འབྲུ་ཚོ་དྲུག་པ། མགོན་པོ་བྲག་རྫོང་མའི་
དབང་། མཁའ་སྤྱོད་མའི་དབང་དང་། དེའི་བསྐྱེད་རྫོགས་གཉིས་ཀྱི་ཁྲིད་
ལུང་བཅས་ཀྱི་ཆོས་ཆར་མི་ཟད་བའི་བདུད་རྩིས་ཡིད་ཀྱི་བུམ་བཟང་གཏམས་
པའི་དགའ་སྟོན་གྱི་རླབས་ཕྲེང་དགུང་དུ་འཕྱུར། འདི་སྐབས་ཨ་རུ་ནས་ཞལ་
སློབ་སྤྲུལ་པདྨ་བློ་གྲོས་ཀྱིས་འཚམས་ཞུའི་འཕྲིན་ཡིག་ཕྱག་འབྱོར་བྱུང་བ་འདི་
ལྟར།
༧སྐྱབས་གཅིག་བཀའ་དྲིན་གཞལ་མེད་བླ་མ་ རིན་ པོ་ཆེ་ཐུགས་ རྗེ་
དཔལ་བཟང་པོའི་ཞབས་པད་མངོན་པར་མཐོ་བའི་དྲུང་དུ།
སྒོ་གསུམ་གུས་པས་ལྷ་ཕྱག་བཅས་གསོལ་བ་འདེབས་འབྲས། དེང་
ཡང་ཁམས་གསུམ་སྐྱེ་རྒུའི་བསོད་ནམས་ཀྱི་བྱེད་པོར་བསྐྲུན་པའི་གཟུགས་སྐུའི་
སྣང་བརྙན་རི་བོང་འཛིན་པའི་དཀྱིལ་འཁོར་གང་ཉིད། བགྲང་ཡས་གདུལ་
བྱའི་མོས་ངོར་འཚོ་ཞིང་གཞེས་ངོས་ངེས་དོན་ལེགས་བཤད་ཀྱི་སྣང་བ་དཀར་པོ་
སྲིད་ཞིའི་ཁམས་སུ་འགྲིམས་བཞིན་པར་བཞུགས་པ་ནི་བཀའ་དྲིན་གཞལ་བྱའི་
ཡུལ་དུ་ཆེ་ཆེ། འདི་ན་མཆོག་གི་གསང་གསུམ་ལ་གཅིག་ཏུ་འདུན་པའི་ཉམ་
ཆུང་སྤྲང་འཁྱམས་པའང་དབང་མེད་ལས་སྨོན་བཙན་པོའི་རླུང་ཤུགས་ཀྱིས་
རྒྱུས་མེད་ཡུལ་གྲུ་གཞན་དུ་འཕངས་ནས་ཡུན་ཙམ་སོང་རིང་མགོན་པོ་གང་ཉིད་
- 303 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དགྱེས་པའི་སྒྲུབ་མཆོད་འབུལ་བ་འདི་ཞེས་ཞུ་རྔོ་མ་ཐོགས་ཀྱང་། གཙུག་རྟེན་
གང་གི་བཀའ་དགོངས་བཞིན་ད་བར་འཕགས་ཡུལ་དུ་གཅིག་པུར་བཅད་རྒྱ་
དམ་པོར་སྡོད་ཁུལ་བྱས་པ་སོགས་གནས་ཚུལ་ཞིབ་འཁོད་ཀྱི་ཞུ་ཡིག་བསྟུད་མར་
ཕུལ་བ་འཕྲོད་ཡོད་སྙམ་ཡང་ཞུས་ལན་གཅིག་ཀྱང་མ་ཕེབས་པར་བློ་འགྱོད་ཅུང་
ཆེ། འོན་ཀྱང་གུས་པ་དེང་སྐབས་དགོས་དབང་འགས་ ཨ་ རིའི་ རྒྱལ་ ཁབ་
སོགས་ཡུལ་གྲུ་འགར་སྤྲོ་འཆམས་ལ་འོང་སྐབས། མཆོག་ཉིད་དང་བདག་
བརྩེའི་མཆེད་པོ་ཚང་མ་སྔོན་བཞིན་བདེ་བཞུགས་ཡིན་ཚུལ་ཐོས་པས་བཅོས་
མིན་དད་འདུན་གྱི་སྤུ་ལོང་དབང་མེད་གཡོ་བ་བྱུང་། འདིར་བཞུགས་སྤྲུལ་
བཀྲ་ཤིས་བརྟན་པ་དང་། འཇིགས་མེད་སོགས་ཀྱང་ལུགས་གཉིས་ཀྱི་བགྱི་བ་
གོང་འཕེལ་ངང་སྐྱིད་པོར་བཞུགས་འདུག གུས་འདི་ནས་སྤྱི་ཟླ་དགུ་བ་ལས་
མི་འགྱང་བར་སྔར་གནས་འཕགས་ཡུལ་དུ་འགྲོ་རྩིས་ལགས་པས། ཁ་བྱང་
ཟུར་གསལ་འདིའི་ཐོག་བླང་དོར་རྨོངས་མུན་སེལ་བའི་བཀའ་སློབ་གནས་བྲིས་
གསལ་བོ་རྣམ་བཞིའི་རྒྱུན་ལྟར་ཡང་ཡང་བསྐུར་གནང་ཡོང་བར་མཁྱེན་མཁྱེན་
སླད་མར་ཡང་། རྩོད་དུས་སྙིགས་ལྔའི་མུན་འཇོམས་མཚན་དཔེའི་
དཀྱིལ་འཁོར་གང་ཉིད་ཇི་སྲིད་འཁོར་བའི་ཕྱི་མཐའ་མ་ སྟོང་བ་དེ་སྲིད་དུ་
བྱམས་བརྩེའི་འཇུག་པ་མི་ལྷོད་པར་གང་འདུལ་འཕྲིན་ལས་ཀྱི་འོད་སྟོང་འབར་
བཞིན་བཞུགས་ངོས་འབངས་ཆུང་གྱི་ན་བའང་ཐུགས་བྱིན་བསྲུང་བ་རྡོ་རྗེའི་རྭ་
གུར་ལས་ནམ་ཡང་མི་འདོར་བའི་སྐྱབས་འཇུགས་ཞུ་རྒྱུ་བཅས་( ༡༩༩༦)སྤྱི་
ཟླ་༨ ཚེས་ ༢༢ཉིན་ནུབ་གླིང་ཨ་རིའི་རྒྱལ་ཁབ་ནས། གུས་ཞབས་པ་སྤྲུལ་
མིང་པདྨ་བློ་གྲོས་ཀྱིས་གུས་པ་ཆེན་པོས་ཕུལ་བའི་ཞུ་ཡིག
- 304 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ཚེས་བཅུ་གཉིས་ལ། འབྲོག་དགེའི་གྲྭ་བ་དྲུག་ལ་སྦྱོར་དྲུག་གི་སྐྱབས་
འགྲོ་ཞིབ་ཁྲིད་གནང་ཞིང་། ཉ་ལ་འཛམ་ཐང་ནས་སྐུའི་ཚ་མོ་ཚེ་གོ་ལ་འབྱུང་
ཁམས་འཁྲུགས་པས་ཅུང་ཟད་མ་དྭངས་པར། རྗེ་བླ་མ་ཆེད་གཏད་ཀྱི་སླེབས་
པའི་ངོར་ཚེ་དབང་སོགས་འདོད་ཆོས་སྦྱར། དེ་རྗེས་གྲྭ་བ་དྲུག་ལ་རྗེ་གུ་རྒྱའི་
ཞབས་ཀྱིས་མཛད་པའི་མཁའ་སྤྱོད་མའི་བདག་བསྐྱེད་ཀྱི་ལྗགས་ལུང་སྩལ་ཞིང་།
ཚེས་ཉེར་དགུ་ལ་ལྕམ་མདའ་དང་ཉིན་ཡུལ་དགོན་གྱི་གྲྭ་བ་འགའ་ལ་འབྱུང་
འདུལ་གྱི་བཤད་ལུང་ཟབ་མོས་དེ་དག་གི་རེ་བ་བསྐངས། །
ཟླ་དགུ་བའི་ཚེས་བདུན་ལ། ཆོས་ཚན་བཅུ་དྲུག་པ་ལ་སེམས་བསྐྱེད་ཀྱི་
ཁྲིད་ཕོག འདི་སྐབས་ཤིག་ལ། སྒྲུབ་ཁང་བསམ་གཏན་གླིང་ནས་བླ་སློབ་
ལྷན་རྒྱས་ཀྱིས་སྦྱིན་བདག་འགའ་ཞིག་གི་ངོར། གཤིན་པོ་རྗེས་འཛིན་གྱི་ཆོ་ག་
མཛད་སྐབས། རྗེ་ཉིད་ཀྱི་ཐུན་མོང་མ་ཡིན་པའི་གཟིགས་ངོར། གཤིན་པོ་
འགའ་རེས་ལག་པ་བརྐྱངས་ཤིང་ཐལ་མོ་སྦྱར་བ་སོགས་སྣང་བའི་རྐྱེན་གྱིས།
གཤིན་པོ་རྗེས་འཛིན་གྱི་ཐུགས་རྗེ་ལྕགས་ཀྱུའི་འཕོ་བ་སོགས་ཐུགས་བསྐྱེད་དང་
བསྔོ་སྨོན་གསུང་ཆོག་གནད་དུ་འགྲོ་ངེས་མཛད། ཚེས་བཅུ་གསུམ་ལ་ ས་
དམར་དཔལ་རྩེ་དགོན་དུ། བླ་མ་བཟང་དགའི་མཆོད་རྟེན་ལེགས་འགྲུབ་ཀྱི་
དགའ་སྟོན་དང་རབ་གནས་སོགས་ལ་འབྱོན་པའི་ཞུ་ཡིག་འབྱོར་ཡང་ཕེབས་མ་
ཐུབ་པར། ཚེས་བཅུ་བཞིའི་སྔ་དྲོའི་ཆ་ལ་ཉེ་གནས་དམ་པ་ཆེད་མངགས་
མཛད། ཚེས་བཅུ་དྲུག་ཉིན་གདན་སའི་གྲྭ་བ་བདུན་ལ་ཕུར་བའི་བསྙེན་ཁྲིད་
དང་། གྲྭ་བ་གཉིས་ལ་རྟ་མགྲིན་གྱི་ཟབ་ཁྲིད་གནང་། ལྷ་བབས་དུས་ཆེན་
དང་བསྟུན་འབྲོག་དགེའི་ཆོས་ཚན་བཅུ་དྲུག་པ་ལ། ཐེག་ཆེན་ལམ་གྱི་འཇུག་
སྒོ་སེམས་བསྐྱེད་དང་སྡིག་སྒྲིབ་སྦྱོང་བ་ཡི་གེ་བརྒྱ་བའི་དམར་ཁྲིད་གཉིས་སྟབས་
- 305 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གཅིག་ཏུ་ཁྲིད་དེ། ཐམས་ ཅད་ལ་ མཆོག་ ཏུ་ བརྩེ་བའི་གསུང་གི་དབུགས་
དབྱུང་དགའ་སྟོན་བླ་ན་མེད་ པ་ གནང་། དེ་རྗེས་ འབྲོག་ དགེ་བ་ཞིག་ལ་
འཇིགས་བྱེད་མངོན་རྟོགས་ཀྱི་བཤད་ལུང་ཕོག །
བཅུ་བའི་དྲུག་མཆོད་སྐབས། སྐུ་དབོན་གྱིས་བྱིངས་འདྲེན་མཐར་
ཕྱིན་པར་གྲྭ་ཚང་ལ་མང་ཇ་དང་སྐུ་འགྱེད་སྦམ་མཐོ་བ་བཏེགས་ཏེ། ཚེས་བཅུ་
གསུམ་ནས། རྗེ་བླ་མ་འདི་ལ་དད་དམ་འགྱུར་མེད་བརྟན་པོར་མངའ་ཞིང་།
ཕྱག་གཡོག་དང་བཀུར་སྟིའི་ཞབས་ཕྱི་ལུས་སྲོག་ལ་མི་བལྟ་བར་འདི་ཕྱི་ཀུན་ཏུ་
ཁོང་ལ་གློ་སྙིང་བྲང་གསུམ་གཏད་པའི་གུས་སློབ་ཀུན་དགའ་སྙིང་བོའམ་ཀུན་
ཆུང་ལ་རྗེ་ཏཱ་ར་ནཱ་ཐའི་རྟ་མགྲིན་གྱི་དམིགས་སྐོར་བདུན་པའི་ཟབ་ཁྲིད་ཐུགས་
བརྩེ་བའི་སྒོ་ནས་བྱིན་རླབས་ཀྱི་ཟིལ་ཆེ་བ་གནང་བ་དང་། ཚེས་བཅུ་བཞིའི་
ཉིན་ཆོས་ཚན་བཅུ་དྲུག་པ་ལ་ཚོགས་བསགས་པ་མཎྜལ་གྱི་ཁྲིད་སོགས་ཟབ་ཆོས་
འདོད་དགུར་སྩལ།
ཚེས་བཅུ་དྲུག་ལ་རྗེ་ སྐྱབས་མགོན་མཆོག་སྤྲུལ་རིན་པོ་ཆེ་བསེ་ཀུན་
བཟང་གཞན་ཕན་ཆོས་ཀྱི་རྒྱལ་མཚན་དང་། ལྷག་བསམ་ཡངས་པའི་གནས་
བརྟན་འདུལ་བ་འཛིན་པ་རིག་གྲོལ་ཨ་ཁུ་ཀུན་དགའ་བསོད་ནམས་སོགས་ཀྱི་
གཙོས་གྲྭ་བཅུ་ཕྲག་ལྔ་ལྷག་ལ་ཆོས་ཐུན་གཉིས་ཀྱི་རིང་། ངག་དབང་ཚོགས་
གཉིས་རྒྱ་མཚོས་མཛད་པའི་དཔལ་ཆེན་རྡོ་རྗེ་གཞོན་ནུའི་རྒྱས་ཁྲིད་དང་།
ཕུར་བའི་བདག་བསྐྱེད་ཀྱི་ལུང་ཁྲིད་མན་ངག་གི་ཆོས་ཀྱི་བདུད་རྩིའི་ཆར་ཆེན་
ཕབས་ཏེ་ལུང་རྟོགས་འདབ་བརྒྱའི་དགའ་ཚལ་ཅིར་ཡང་བཞད་པར་མཛད།
གཞན་ཡང་། དེ་སྐབས་མཁན་དབང་བརྩོན་དང་མཁས་དབང་གཉིས་ལ་
གདན་ཐོག་གཅིག་མའི་ཁྲིད་འདོད་སྦྱར་དུ་གནང་།
306
-



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
འདི་སྐབས་ཁ་བ་རི་བའི་ལྗོངས་ཀྱི་ཆོས་དང་རིག་གནས་དམངས་སྲོལ་
བཅས་ཀྱི་བརྙན་རིས་མིག་གི་བདུད་རྩི་ཀུན་འདུས་ཞལ་ཐང་ཆེན་མོ་བཞེངས་
པའི་སྤྱིའི་ཇུས་འགོད་པ་མདོ་སྨད་རིག་པའི་དཔའ་བོ་བིས་མདོ་བ་བརྩོན་འགྲུས་
རབ་རྒྱས་ལགས་ལ། རྗེ་བླ་མ་རིན་པོ་ཆེས་བསླབ་སྟོན་གང་གཱའི་རྒྱུན་བཞིན་
གནང་བ་དང་ལྷན་ཅིག རྒྱུད་སྡེའི་ལྷ་སོགས་ཀྱི་ཞལ་ཕྱག་མི་ནོར་བའི་ཆེད་དུ།
བདེ་མཆོག་རབ་འབྱམས་དང་། གཤིན་རྗེ་རབ་འབྱམས་ཀྱི་ཕྱག་དཔེའང་
གཡར་གནང་མཛད་ཅིང་། དེར་མ་ཟད་ཁོང་གིས་ཕྱག་ཡིག་ཞིག་ཀྱང་སྩལ་བ་
འདི་ལྟར།
སྲས་བཅས་རྒྱལ་བའི་གཟུགས་སྐུའི་བཀོད་པ་རི་མོའི་ལམ་དུ་འདྲེན་
པའི་ཚོགས་གཙོ་ཆེན་མོ་བརྩོན་འགྲུས་རབ་རྒྱས་ཀྱི་དྲུང་དུ། རྒན་ཀུན་དགའ་
ཐུགས་རྗེ་དཔལ་གྱིས་འཕྲིན་ལམ་ནས་གུས་མཆིད། དེང་ཆར་སྐུའི་གཟི་བརྗིད་
ལ་ཉེ་ཞོས་མ་རེག་པར་དལ་འབྱོར་དོན་ལྡན་གྱི་ལས་ལ་བརྩོན་པའི་དུས་འདའ་
བཞིན་བདེ་བར་མཆིས་ལགས་སམ། །
འཚམས་ཞུ། ཉིད་ཀྱི་ཕྱག་འཕྲིན་བདེ་བླག་ངང་འབྱོར་ཞིང་བརྗོད་
དོན་རྟོགས་པས་རབ་ཏུ་དགའ་བ་ཐོབ་པ་ལྟ་བུའི་སྤྲོ་བ་རྒྱས། འདི་ནས་ཕྲན་
གྱིས་ཀྱང་། ཉིད་ཀྱི་ཐུགས་བཞེད་ཅི་ནུས་ཀྱིས་སྒྲུབ་ཁུལ་བྱས་ཀྱང་ཇི་བཞིན་
སྒྲུབ་པ་རྔོ་མ་ཐོགས་པར་བཟོད་པར་ཞུ། སླད་མར་གྲུབ་མཐའ་རིས་མེད་ཀྱི་
ཐང་ཀ་རྣམས་ཞལ་ཐང་ཆེན་མོ་ཡུག་གཅིག་ཏུ་བསྡེབས་པ་ནི་གྲུབ་མཐའི་ཆགས་
སྡང་དོར་བས་རྒྱལ་བའི་དགོངས་པ་དང་མཐུན་པ་དང་། ཕྱོགས་སུ་མ་ལྷུང་
བས་བོད་རིགས་མཐུན་སྒྲིལ་ལ་ ཕན་ པ་དང་། འཕྲལ་དུ་སྐྱེ་དགུའི་བསོད་
ནམས་རླབས་ཆེན་བསགས་པའི་ཞིང་ཕུལ་དུ་བྱུང་བ་དང་། མཐར་ཐུག་སྐུ་
- 307 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བཞིའི་རྒྱལ་ས་བླ་ན་མེད་པ་ལ་མངའ་དབང་འབྱོར་བའི་ཡོན་ཏན་བསམ་གྱིས་
མི་ཁྱབ་བའི་མཆོད་སྡོང་ཆེན་མོ་ཞིག་ཏུ་ངེས་པར་གྲུབ་ཐུབ་པ་ལ་རྗེས་སུ་ཡི་
རངས་བྱེད་བཞིན་ཡོད། གཟི་བརྗིད་ལྡན་པའི་ལས་འགན་དེ་མཐར་ལེགས་
པར་ཕྱིན་པའི་སླད་དུ་ཕྲན་བུས་ཀྱང་བསླུ་མེད་མཆོག་གསུམ་ལ་གསོལ་བ་
འདེབས་བཞིན་མཆིས། གཞན་ཡང་། ཇོ་ནང་བའི་ཕྱོགས་ཀྱི་ཡིག་ཆ་དང་
ཐང་ཀ་སོགས་ཉེར་མཁོའི་རིགས་གང་ཡོད་ན་འཕྲིན་ལམ་ནས་འབྲེལ་གཏུགས་
བྱེད་ན་ནུས་པ་ཡོད་དགུ་བཏོན་ཏེ་སྒྲུབ་ངེས་ལགས་པས། དེ་ལུགས་ལྟར་
ཐུགས་ལ་བསྣམས་པར་ཞུ། ཞེས་རྡོ་རྗེ་སློབ་དཔོན་ཆེན་མོའི་མིང་ཙམ་འཛིན་
པ་ཀུན་དགའ་ཐུགས་རྗེ་དཔལ་གྱིས་རང་སྤྱིལ་གསང་ཆེན་ཆོས་ཀྱི་ལྡིང་ཁང་ནས་
གུས་ཕུལ། ཞེས་པའོ། །
ཚེས་ཉེར་གཅིག་ཉིན་འཛམ་ཐང་གི་བླ་མ་ཞིག་ལས་རྗེ་མ་ཏིའི་ན་ག་
རཀའི་ལུང་གསན་བཞེས་མཛད། ཚེས་ཉེར་ལྔ་ལ་བསེ་འབྲོག་གཉིས་ཀྱི་ཆོས་
ཚན་བཅོ་ལྔ་བ་ལ་སྟོང་གཟུགས་རྩ་འཁོར་སོགས་གནས་གང་དུ་དྲངས་ཀྱང་ནུས།
གང་དུ་ བཞག་ ཀྱང་ གཡོ་ བ་ མེད་ པར་ གནས་ པའི་ དབང་ ཐོབ་ སྟེ། སྟོང་
གཟུགས་བརྟན་ནས་སྲོག་བསྡམས་པས་སྙིང་གའི་རླུང་བཅུ་དབུ་མར་ཞུགས་
གནས་ཐིམ་གསུམ་ཅི་རིགས་བྱས་པ་ལས་བྱུང་བའི་བདེ་སྟོང་གི་ཡེ་ཤེས་དེ་སྲོག་
རྩོལ་གྱི་ངོ་བོ་དང་། དེའི་སྤོག་ཆོག་སོགས་ཀྱང་ཞིབ་ཁྲིད་གནང་། །
ཟླ་བཅུ་གཅིག་པའི་ཚེས་གཅིག་ལ་འབྲོག་དགེའི་གྲྭ་བ་གཉིས་ལ་འབྱུང་
འདུལ་དང་རྟ་མགྲིན་གྱི་བསྙེན་དམིགས་ཞིབ་ཁྲིད་གནང་། བཅུ་གཅིག་ནས་
བསམ་གཏན་གླིང་དུ་ཕུར་སྒྲུབ་འཚོགས། ཉི་ལྡོག་དང་བསྟུན་ཕུར་སྒྲུབ་པ་
རྣམས་ལ་གཟིགས་རྟོག་དང་འབྲེལ། རྒྱལ་བསྟན་སྤྱི་དང་། ངེས་དོན་སྙིང་
- 308 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
པོའི་བསྟན་པ་གཉེར་གཏད་ཀྱི་ཞུ་བ་ནན་ཆེར་མཛད། ཚེས་ཉེར་གཅིག་ལ་
བརྟན་མཁས་ཀྱི་ཡོན་ཏན་དང་ལྡན་པའི་གྱང་མཁན་སྤྲུལ་བའི་སྐུ་ཀུན་དགའ་
ཚུལ་ཁོ་སྐུ་སྙུན་ལྗིད་མོས་ཟིན་པའི་ཚུལ་བསྟན་ནས་ཕལ་ཆེར་དག་ཞིང་ལ་
གཟིགས་ཉེ་བ་ན། སྐུ་དངོས་ཕེབས་ཀྱིས་སྙུན་འདྲི་དང་། ཐུགས་དམ་གསལ་
འདེབས་ཀྱི་རིམ་པའང་གང་དགོས་བགྱིས་ཏེ་ཕྱིར་ཕེབས་ཤིང་། སྤྲུལ་བའི་
སྐུའི་འཛུམ་ཞལ་མཇལ་བའི་ཐ་མར་གྱུར། །
དགུང་གྲངས་དོན་གསུམ་དུ་ཕེབས་པ་རབ་གནས་མེ་གླང་( ༡༩༩༧)
ལོ་གསར་སྐབས། དཀར་དམར་ཟས་ཀྱི་སྙིང་པོ་ཀུན་ཚང་བའི་བཟའ་བའི་
རིགས་དང་། ཇ་དང་འོ་མ་ཞོ་ལ་སོགས་པ་བཏུང་བའི་རིགས་ཏེ་གཡོས་སྦྱོར་སྣ་
ཚོགས་བྱས་པའི་བཟའ་བཏུང་ཕུན་སུམ་ཚོགས་པ་དང་། གྲྭ་གཞོན་རྣམས་
ཀྱིས་སྔ་ན་མེད་བས་རྩེ་འཇོ་གསར་བའི་དགའ་སྟོན་གྱི་རྗེ་བླ་མ་དགྱེས་པའི་
མཆོད་སྤྲིན་དུ་འབུལ་ཞིང་། དཔོན་སློབ་ལྷན་རྒྱས་ཀྱིས་གནམ་ལོ་གསར་བའི་
དགའ་སྟོན་གྱི་བྱ་བས་བྲེལ་ཞིང་ཀུན་གྱི་ཡིད་ལ་ཟག་མེད་དགའ་བདེས་ཁྱབ་
པར་གྱུར་ཏོ། །
ཆོ་འཕྲུལ་ཟླ་བའི་ཉ་ལ། གཟུམ་ཆུང་གསང་ཆེན་ཆོས་ཀྱི་ལྡིང་ཁང་ནས།
ལུང་དང་རྟོགས་པའི་བསྟན་པ་ཡོངས་ཀྱི་མངའ་བདག བསྟན་འཛིན་མཁས་
པ་ཐམས་ཅད་ཀྱི་གཙུག་གི་ནོར་བུ། སྟོན་པ་ཐུབ་པའི་དབང་བོའི་ཆོས་ཀྱི་རྒྱལ་
ཚབ་རྗེ་བླ་མ་རིན་པོ་ཆེས་མཁན་སློབ་སྦྲགས་མ་དང་། དད་པའི་དགེ་འདུན་
གྲངས་ཚང་བའི་དབུས་སུ། རྨེ་བའི་ཆེད་གཉེར་གྱི་གྲྭ་བ་བཞི་དང་། གདན་
ས་རང་ནས་ཉེར་གཉིས་ཏེ་ཉེར་དྲུག་དགེ་ཚུལ་སློང་གི་བསླབ་པའི་གཞི་ལ་
བཀོད། དེ་སྐབས་གསུང་འཕྲོས་སུ། སྡོམ་པ་ཐོབ་པ་མི་ཉམས་པར་བསྲུང་
- 309 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
བའི་ཚུལ་ཕྱིའི་རྐྱེན་དགེ་བའི་བཤེས་གཉེན་ལ་བརྟེན་ནས་བསྲུང་བ་དང་།
ནང་གི་རྐྱེན་བསམ་པ་ཕུན་ཚོགས་ལ་བརྟེན་ནས་བསྲུང་བ། སྤང་བྱ་ངོ་ཤེས་
པའི་སྒོ་ནས་བསྲུང་བ། བསླབ་པ་ཡོངས་སུ་སྦྱོང་བའི་སྒོ་ནས་བསྲུང་བ། བདེ་
བར་གནས་པའི་རྐྱེན་བརྟེན་པའི་སྒོ་ནས་བསྲུང་བ་སྟེ་བསྲུང་ཐབས་ཡན་ལག་
ལྔའི་སྒོ་ནས་བསྲུང་ཚུལ་ ཞིབ་ ཁྲིད་གནང་། ཚེས་ཉེར་གཉིས་ནས་ བསྙེན་
བཀུར་དང་ཕྱག་འགྱེད་ཟབ་ཐོག་ཞབས་བརྟན་གྱི་རིམ་གྲོ་སྔར་སྲོལ་ལྟར་རྟ་
མགྲིན་སྒྲུབ་པ་ཉིན་ལྔ་བའི་ལུགས་སུ་འཚོགས། །
གཉིས་པའི་ ཟླ་ སྨད་དུ། བཤེས་ གཉེན་ འཇམ་ པའི་ དབྱངས་ ངག་
དབང་བློ་བཟང་འཕྲིན་ལས་བསེ་དགོན་ཐུབ་བསྟན་ཕྱོགས་ལས་རྣམ་རྒྱལ་གླིང་
དུ་ཞབས་ཀྱི་པདྨོ་ཉེ་བར་བཀོད་པ་དང་འབྲེལ། རྗེ་བླ་མ་རིན་པོ་ཆེའི་སྐུ་མདུན་
དུ་ཕྱགས་ཕེབས་ཏེ། ཕན་ཚུན་ཐུགས་དགྱེས་པའི་གསུང་འཕྲོས་ཞིབ། དབུ་
ལ་སྙུན་གྱི་རྣམ་པ་ཕྲ་མོ་ཡོད་པར་གཏར་ཁ་ཞུས། ཚེས་ཉེར་ལྔ་ལ་སྐུ་དབོན་
ཀུན་དགའ་དཔལ་དང་ནང་སློབ་རྣམས་ཀྱིས་མཐུན་རྐྱེན་གང་དགོས་སྦྱར་ཏེ།
སྒྲུབ་ཁང་བསམ་གཏན་གླིང་ནས་གྲྭ་མདའ་མེ་ཟླ་བའི་གྲངས་ཀྱིས། རྣམ་རྒྱལ་
ཁྲི་མཆོད་དང་། ཀུན་མཁྱེན་སྟོང་མཆོད་སོགས་ཀྱིས་སྐུའི་རིམ་གྲོ་གནད་སྨིན་
བསྒྲུབས་པས་ཞབས་པད་བརྟན་པའི་རྟེན་འབྲེལ་གྱི་སྒོ་འཕར་བརྒྱ་ཕྲག་ཏུ་ཕྱེ་
བར་མཛད། དེ་ནས་སྤྲུལ་ཀུན་དགའ་རྒྱལ་མཚན་དང་། ཨ་ཁུ་འཇིགས་མེད་
རྒྱ་མཚོ། འགབ་མ་རིན་ཆེན་རྣམ་རྒྱལ་གསུམ་ལ་ཉིན་དུ་མའི་རིང་། འཇིགས་
བྱེད་མན་ངག་རྟ་ཁལ་མའི་ཁྲིད་སོགས་རྒྱས་པ་གནང་སྟེ་འཇིགས་བྱེད་བསྙེན་
ཆེན་ལ་བཞག་
ནག་པ་ཟླ་བའི་ཡར་ཚེས་ལ། གདན་སའི་མཆོད་རྟེན་མཐོང་གྲོལ་ཆེན་
- 310 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
མོའི་ནང་གཞུག་ཏུ། དཔལ་དུས་ཀྱི་འཁོར་ལོའི་སྐུ་དུང་ཕྱུར་གཅིག་དང་། རྡོ་
རྗེ་འཆང་གི་སྐུ་འབུམ། ཀུན་མཁྱེན་དོལ་པོ་སངས་རྒྱས་ཀྱི་སྐུ་འབུམ་བཅས་
འཕྲུལ་པར་དུ་བསྐྲུན་པའི་ཞལ་བཀོད་གནང་བ་བཞིན་ལེགས་འགྲུབ་བྱུང་བར།
ཐུགས་དགྱེས་དཔེ་ཟླ་དང་བྲལ་བ་གནང་སྟེ་མཆོད་རྟེན་དུ་སྤྱན་དྲངས། ཚེས་
ལྔ་ལ་བསེ་འབྲོག་གཉིས་ཀྱི་ཆོས་ཚན་བཅོ་ལྔ་བ་ལ་རྫོགས་རིམ་སྦྱོར་བ་ཡན་ལག་
དྲུག་གི་སྲོག་རྩོལ་གྱི་སྤོག་ཆོག་འཁྲུལ་འཁོར་གོང་མ་དང་། ཆོས་ཚན་བཅུ་དྲུག་
པ་ལ་ཐུན་མོང་མ་ཡིན་པའི་སྔོན་འགྲོ་དབེན་པ་གསུམ་གྱི་ལག་ལེན་རྣམས་དམ་
པ་གོང་མའི་ཕྱག་བཞེས་ཇི་ལྟ་བ་བཞིན་དུ་ཞིབ་ཁྲིད་ཀྱི་བདུད་རྩིའི་དགའ་སྟོན་
ཟད་མེད་དུ་སྤེལ། ཚེས་བཅུ་གཅིག་ལ་དབེན་གསུམ་ཁང་དུ་ཕེབས་ཏེ། སློབ་
བུ་སོ་སོ་ལ། བྱིན་རླབས་དོན་བརྒྱུད་ཀྱི་རྩི་དང་མ་བྲལ་ཞིང་སྙན་བརྒྱུད་
གདམས་པའི་གཞུང་ཤིང་བྱས་ཏེ་རང་མྱོང་རྩལ་དུ་བཏོན་པའི་སྒོ་ནས་ཞིབ་ཁྲིད་
དང་དྲི་གཏུགས་གནད་དུ་ཐོན་པར་བྱས། །
ཟླ་བཞི་བའི་ཚེས་བཅུ་བདུན་ལ་ཆོས་ཚན་བཅུ་དྲུག་པ་ཚང་ལ་ སྟོང་
གཟུགས་མ་གྲུབ་པར་སྒྲུབ་པར་བྱེད་པའི་ཡན་ལག་སོར་སྡུད་ཀྱི་གོ་དོན་ཞིབ་
མོའི་ལུགས་སུ་བཀྲལ་ཏེ། དེ་དག་གི་ཐུགས་ཀྱི་རེ་བ་རྫོགས་པར་བསྐངས།
འདི་སྐབས་བོད་བརྒྱུད་ནང་བསྟན་ཀུན་འདུས་ཞལ་ཐང་ཆེན་མོ་གསར་
བཞེངས་ཀྱི་གཙོ་འགན་པ་བརྩོན་འགྲུས་རབ་རྒྱས་ཀྱི་འཕྲིན་ཡིག་ཞིག་འབྱོར་བ་
འདི་ལྟར། །
གངས་ལྗོངས་བསྟན་འགྲོའི་དཔལ་དུ་ཆེ་བའི་རྡོ་རྗེ་སློབ་དཔོན་ཆེན་པོ་
ཀུན་དགའ་ཐུགས་རྗེ་དཔལ་མཆོག་ལགས་ལ། ཆེད་ཞུ། རྗེ་ཉིད་ཀྱིས་སྤྲིངས་
པའི་འཕྲིན་ཡིག་འབྱོར་བས་ཧ་ཅང་སྤྲོ་བ་བྱུང་། ཁྱེད་ཀྱིས་དོན་འདི་ཐུགས་ལ་
- 311 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བསྣམ་པར་སྙིང་ཐག་པ་ནས་བཀའ་དྲིན་ཆེ་ཞུ་རྒྱུ་ཡིན། ཆེད་དུ་ཞུ་སྙིང་ནི།
ད་ལྟ་ང་ཚོའི་ཞལ་ཐང་ཆེན་མོ་ལས་ཇོ་ནང་བའི་བསྐོར་བཞེངས་རྩིས་ཡོད་ཀྱང་།
ནང་དོན་འདོར་ལེན། མ་ཕྱི་གོང་འོག་བསྒྲིག་ཚུལ་སོགས་གང་ཐད་ནས་བློ་
འདྲི་ས་ཞིག་མ་རྙེད་པར་ཡོད་པས་ཉིད་ཀྱིས་འདིའི་སྔོན་ཞལ་བཞེས་མཛད་པ་
ལྟར། ཇོ་ནང་བའི་གྲུབ་མཐའ་སྨྲ་བ་ལ་མཁྱེན་རྒྱ་ཡངས་པའི་སྐྱེས་བུ་ཞིག་མི་
རིང་བ་འདི་གར་རྫོང་རྩིས་མཛད་རྒྱུ་ཅི་ནས་ཀྱང་ཐུགས་ལས་མི་འདོར་བར་
མཁྱེན་མཁྱེན། ཁྱེད་ཀྱིས་འདི་གར་སུ་མངགས་ཀྱང་ལམ་གྱི་འགྲོ་སོང་ཐམས་
ཅད་འདི་ནས་ཁག་ཁུར་བྱེད་ངེས་ཡིན་སྟབས། བོད་སྤྱིའི་བྱ་བ་གལ་ཆེན་འདི་
ཐུགས་ལ་ བསྣམས་ ཏེ་ སྐྱེས་ བུ་ ཞིག་ ཐུང་ མྱུར་ དུ་ མངག་ རྒྱུ་ མཁྱེན་ མཁྱེན།
བསྟན་སྲིད་ཀྱི་དོན་དུ་ཞབས་པད་བརྟན་པའི་སྨོན་ལམ་དང་བཅས། བརྩོན་
འགྲུས་རབ་རྒྱས་ཀྱིས་ཟླ་ཚེས་བཟང་པོར་གུས་ཕུལ་ཞེས་པའོ། ། །
དེ་ལྟར་འཕྲིན་ཡིག་དང་ཁ་པར་སོགས་བརྒྱུད་དེ། རྣམ་གཉིས་གསུང་
བགྲོས་གཅིག་མཐུན་ གྱི་སྒོ་ནས གངས་ ཅན་ བོད་ཀྱི་ཆོས་དང་རིག་གནས་
དམངས་སྲོལ་བཅས་ཀྱི་བརྙན་རིས་ཡིད་འཕྲོག་པའི་ཞལ་ཐང་ཆེན་མོ་ལེགས་
བཞེངས་ཀྱི་སྐབས་སུ། རྗེ་བླ་མ་རིན་པོ་ཆེས། ཞལ་ཐང་ཆེན་མོ་ལས་ཇོ་ནང་
བའི་སྐོར་གོ་དཀའ་བའི་རིགས་ལ་ཇེ་གསལ་དང་། བསྡུས་དྲགས་པའི་ཐད་ལ་
ཇེ་རྒྱས། མི་གསལ་བའི་ཆ་འགའ་ལ་ཁ་སྐོང་དང་བཅས་པའི་སྒོ་ནས་དཔྱད་
གཞི་རིན་ཐང་ཅན་མང་དུ་སྩལ་བ་དང་ལྷན་ཅིག མཁྱེན་རྒྱ་ཡངས་པའི་ཨ་ཁུ་
ཚེ་དབང་བཀྲ་ཤིས་དེ་ཕྱོགས་སུ་གཏོང་མངགས་མཛད་པས། · ཁོས་ཀྱང་འདོད་
དོན་ཇི་བཞིན་འགྲུབ་ནས་བསྟན་སྲིད་ལ་ལག་རྗེས་མི་དམན་པ་བཞག་གོ །
ཤོལ་ཟླ་ལྔ་བའི་ཚེས་བཅུ་བཞི་ལ། སྒྲུབ་བརྒྱུད་བསྟན་པའི་སྲོག་འཛིན་
- 312 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
རྗེ་ངག་དབང་ཡོན་ཏན་བཟང་པོ་དང་། སྐུ་ཞང་བརྩོན་འགྲུས་དཔལ་དང་།
སྤྲུལ་འཇམ་དབྱངས་བློ་ གྲོས་བཅས་ཀྱི་ཞབས་ཀྱི་པདྨོ་རྗེ་བླ་མ་རིན་པོ་ཆེའི་
གཟིམ་སྤྱིལ་དུ་ཉེ་བར་བཀོད་དེ། དཔོན་སློབ་ལྷན་རྒྱས་ནས་ཕན་ཚུན་དགྱེས་
པའི་གསུང་འཕྲོས་ཞིབ། དེ་ནས་རྗེ་གུ་ཎའི་ཞབས་དཔོན་སློབ་རྣམས་རྗེ་བླ་མ་
རིན་པོ་ཆེ་དང་འབྲལ་མི་ཕོད་པའི་རྣམ་པས་ཕྱིར་ལོག ཚེས་བཅུ་དྲུག་ཉིན་ཨ་
ཁུ་ཡེ་ཤེས་ཕེབས་པར། དབུས་གྱི་ཇོ་ནང་གི་དགོན་པའི་ལུགས་གཉིས་ཀྱི་བྱ་
བའི་གསུང་གླེང་ཞིབ། ཚེས་ཉེར་གཉིས་ལ་བློ་བཟང་ལ་དད་རྟེན་དུ་རྗེ་དོལ་པོ་
བའི་གསུང་འབུམ་ཆ་ཚང་གནང་སྦྱིན་དང༌། རྒན་སངས་རྒྱས་ནོར་བུ་ལ་ཆོས་
འབྲེལ་ཕོག ཚེས་ཉེར་བདུན་ལ་སྒྲུབ་གྲྭ་བ་རྣམས་ལ་ཉེ་ལམ་འཕོ་བའི་རིམ་པ་
རྣམས་ཞིབ་ཁྲིད་གནང་སྟེ། ཇི་སྐད་དུ་རྒྱུད་ལས། ཉིན་བཞིན་བྲམ་ཟེ་གསོད་
པ་དང༌། ། མཚམས་མེད་ལྔ་ནི་བྱེད་པ་དང་། ། འདི་ཡི་ལམ་གྱིས་གྲོལ་འགྱུར་
ཏེ། ། སྲོག་གིས་གོས་པར་མི་འགྱུར་རོ། ། ཞེས་ཟབ་ལམ་འཕོ་བའི་གདམས་
པ་དང་འཕྲད་ན་ སྡིག་ པོ་ཆེ་ ཡིན་ ཡང་ ངན་ སོང་ གི་ སྐྱེ་ སྒོ་ ཁེགས་ ངེས་ ལ།
མཚམས་མེད་ཀྱི་ལས་བསགས་པ་རྣམས་ཀྱང་དམྱལ་བ་ལ་སོགས་པ་ངན་སོང་གི་
གནས་སུ་སྐྱེ་མི་དགོས་པར་གསུངས། གཞན་ཡང་། ཟབ་ལམ་འཕོ་བའི་
གདམས་པ་འདི་ནི་སྡིག་པོ་ཆེ་བཙན་ཐབས་སུ་གྲོལ་བའི་གསང་ལམ་ཡིན་ཏེ།
ཇི་སྐད་དུ། ཉིན་བཞིན་བྲམ་ཟེ་གསོད་པ་དང་། མཚམས་མེད་ལྔ་བོ་བྱེད་པ་
ཡང་། ། གདམས་པ་འདི་དང་འཕྲད་གྱུར་ན། ། གྲོལ་འགྱུར་འདི་ལ་ཐེ་ཚོམ་
མེད། ། ཅེས་དང་། སྒྲ་བསྒྱུར་མར་བའི་ཞལ་སྔ་ནས་ཀྱིས། ངས་ད་ལྟའི་
དུས་སུ་འཕོ་བ་སྦྱངས། ། སྦྱངས་ཤིང་སྦྱངས་ཤིང་ཡང་ཡང་སྦྱངས། ། ཐ་
མལ་འཆི་ཡང་ཉམ་ང་མེད། ། སྔར་འདྲིས་བྱས་པའི་གདེང་ཞིག་ཡོད། ཅེས་
- 313 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སོགས་གསུངས་པས། དེ་ལྟ་བུའི་གདམས་པ་དེ་ལ་དང་པོར་སྦྱངས་ཤིང་
འབད་པར་བྱེད་དགོས་པ་སོགས་ཀྱི་གསུང་འཕྲོས་རྒྱས་པ་སྩལ། །
དེ་ནས་གཟིམ་ཁང་ནས་ཆོས་ཚན་གོང་འོག་རྣམས་ལ། མཐོང་དོན་
དང་། སོར་སྡུད་ཀྱི་སྒོམ་དོན་བློར་འགོད་པ་སོགས་ཀྱི་རྒྱུགས་བཞེས་ཤིང་།
སོར་སྡུད་ཆ་ཚང་རྒྱུགས་འབུལ་གྱི་སློབ་བུ་ཡང་དུ་མ་བྱུང་། རང་རང་དང་
འཚམ་པའི་རྟོགས་ འབུལ་ བྱས་ པ་ལ་ ཐུགས་ ཧ་ ཅང་དགྱེས་ པའི་གསུང་ གི་
དབུགས་དབྱུང་དང་། ཅུང་ཟད་ཞན་པ་རྣམས་ལ་བབ་བསྟུན་གྱི་ཞལ་ཏ་དང་
ཐབས་མཁས་ཀྱི་མཛད་པས་ཉེ་བར་བསྐུལ། །
ཟླ་དྲུག་པའི་ཚེས་བཅུ་གསུམ་ལ་སྒྲུབ་ཁང་བསམ་གཏན་གླིང་གི་འདུ་
ཁང་ཆེན་མོར། མེ་ཏོག བདུག་སྤོས། སྣང་གསལ་ སོགས་ མཆོད་པའི་
བཀོད་པ་ཡིད་དུ་འོང་བ་འཕགས་པ་ཀུན་ཏུ་བཟང་པོའི་མཆོད་སྤྲིན་ལས་བླངས་
པ་ལྟ་ བུའི་ དངོས་ འབྱོར་ གྱི་ བཀོད་ པ་ རྒྱ་ཆེ་བར་ བསྟར་ བ་ དང་ ལྷན་ ཅིག
དཔལ་དང་པོའི་སངས་རྒྱས་ངུར་སྨྲིག་གར་གྱིས་རྣམ་པར་རོལ་པ་མཚན་བརྗོད་
པར་དཀའ་བ་དོན་གྱི་སླད་དུ་མཚན་ནས་སྨོས་ཏེ། སྐྱབས་རྗེ་ཀུན་དགའ་
ཐུགས་རྗེ་དཔལ་བཟང་པོ་གང་ཉིད་དགེ་འདུན་རྣམས་ཀྱི་སེར་སྦྲེང་གིས་མདུན་
བསུས་ཏེ་བཀུར་སྟི་ཆེན་པོས་གདན་དྲངས་ནས། འཇིགས་མེད་གདོང་ལྔའི་ཁྲི་
ལ་ཞབས་ཀྱི་པད་མོ་ཉེ་བར་བཀོད་པ་དང་འབྲེལ། བསེ་འབྲོག་གི་ཆོས་ཚན་
བཅུ་བཞི་བ་ལ་དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་
རྗེས་ཁྲིད་ཐུགས་དགྱེས་དཔེ་ཟླ་དང་བྲལ་བའི་ངང་ནས་གནང་།
འདི་སྐབས་གསུང་འཕྲོས་ སུ་ཇི་སྐད་དུ། མདོ་ལས། འདོད་པའི་
ཁམས་ནི་སྐྱོན་དང་བཅས་པ་སྟེ། ། གཟུགས་ཀྱི་ཁམས་ཀྱང་སྐྱོན་དང་བཅས་
— 314 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ། །
པའོ། ། དེ་བཞིན་གཟུགས་མེད་ཁམས་ཀྱང་སྐྱོན་དང་བཅས། ། མྱ་ངན་
འདས་པ་འབའ་ཞིག་སྐྱོན་མེད་མཐོང་། ། ཞེས་གསུངས་པ་བཞིན། འཁོར་
བ་འདི་དག་སྡུག་བསྔལ་གྱི་རང་བཞིན་ཡིན། དེ་ལྟ་བུའི་སྡུག་བདེན་འཁོར་
བའི་རྩ་བ་ཀུན་འབྱུང་བདེན་པ་ཡིན་ཞིང་དེ་སྤོང་བའི་གཉེན་པོ་ལམ་བསླབ་པ་
རིན་པོ་ཆེ་གསུམ་ཡིན། དེ་ཡང་འཁོར་རྩ་བདག་འཛིན་གྱི་གཉེན་པོ་བདག་
མེད་རྟོགས་པའི་ཤེས་རབ་ཡིན། དེའི་རྒྱུར་དམིགས་པ་ལ་རྩེ་གཅིག་པའི་ཏིང་
ངེ་འཛིན་དགོས། དེའི་རྒྱུར་འགྱོད་པ་མེད་པའི་ཚུལ་ཁྲིམས་དགོས། ཚུལ་
ཁྲིམས་ཀྱི་མཆོག་སོ་སོར་ཐར་བའི་སྡོམ་པ་ལ་རིགས་བརྒྱད་ལས་མཆོག་ཏུ་གྱུར་
བ་དགེ་སློང་གི་སྡོམ་པ་ཡིན་ཏེ། སངས་རྒྱས་བསྟན་པ་རིན་ཆེན་སྒྲོན། །
འབར་བའི་སྣོད་ནི་དཀའ་ཐུབ་ཅན། ། ངུར་སྨྲིག་འཛིན་པ་ཤཱཀྱའི་སྲས། །
དགེ་སློང་རྣམས་ནི་ཡིན་ཕྱིར་རོ། ། ཞེས་གསུངས་པ་ལྟར། བསྙེན་རྫོགས་ཀྱི་
སྡོམ་པ་དང་ལྡན་ན་མཆོག་ཡིན་མོད། དེ་ལྟར་མ་ཡིན་ཡང་། གང་ཁས་
བླངས་པའི་སྡོམ་པ་རྣམ་པར་དག་པ་གཞིར་བྱས་ཏེ་རྒྱལ་བའི་གསུང་རབ་ལ་
ཐོས་བསམ་ཡང་དག་པར་བྱས་ནས་འཆད་རྩོད་རྩོམ་གསུམ་གྱི་བྱ་བ་རླབས་པོ་
ཆེ་ལ་ཅི་ནུས་ཀྱིས་འབད་པ་དང་། ཁྱད་པར་དཔལ་དུས་ཀྱི་འཁོར་ལོའི་བསྐྱེད་
རྫོགས་ཀྱི་ཉམས་ལེན་ལ་བརྩོན་པ་ཆུ་བོའི་རྒྱུན་བཞིན་བྱེད་པ་གལ་ཆེ་ཚུལ་
སོགས་སྔར་བཤད་པ་བཞིན་འཕྲལ་ཡུན་ཀུན་ཏུ་ཕན་པའི་བསླབ་བྱ་ཟད་མེད་
གངྒཱའི་རྒྱུན་བཞིན་སྩལ།
བཀའ་དྲིན་གཏང་རག་ཏུ། གོས་དྲུབ་ཀྱི་ཀུན་མཁྱེན་ཡབ་སྲས་དང་།
རྒྱན་དྲུག་མཆོག་གཉིས་ཀྱི་ཞལ་ཐང་སོགས་ཀྱིས་མཚོན་དངོས་འབྱོར་ཡིད་སྤྲུལ་
གྱི་མཆོད་པ་རྒྱ་ཆེར་སྟབས།
- 315 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
ཚེས་བཅུ་དགུ་ལ་རྩི་ནང་ཀུན་དགའ་རྒྱལ་མཚན་དང༌། གདན་སའི་
དགེ་སློང་ གྲགས་ བཟང་། དཀོན་མཆོག ཀུན་དགའ་སྲི་ གཅོད། ཐོས་
དགའ་སོགས་གྲྭ་ལྔ་ལ། མཁའ་སྤྱོད་མའི་བསྐྱེད་རྫོགས་གཉིས་དང་། དེའི་
ངག་འདོན། རྗེ་གུ་ཎའི་ཚོགས། སྦྱིན་སྲེག་རྒྱས་བསྡུས་སོགས་ཀྱི་ཁྲིད་ལུང་ཆ་
ཚང་བ་སྩལ། ཚེས་ཉེར་བཞི་ལ་ཆོས་ཚན་བཅུ་བཞི་བ་ཚང་ལ་འབའ་མདའ་
རིན་པོ་ཆེའི་རྟ་མཆོག་རོལ་པའི་བསྙེན་ཁྲིད་མཚན་ལྡན་བླ་མའི་ཐུགས་བཅུད་
དང་། ཉེར་བདུན་ལ་ཆོས་ཚན་བཅུ་དྲུག་པ་ལ་རྟགས་སྣང་ཐམས་ཅད་སེམས་
དང་རོ་གཅིག་ཏུ་འདྲེས་པའི་བསམ་གཏན་གྱི་ངོ་བོ་ཞིབ་ཁྲིད་གནང་། །
བདུན་པའི་ཚེས་བཅུ་ལ་ཆོས་ཚན་བཅོ་ལྔ་བ་ལ་གཅོད་ཀྱི་ཆོས་སྐོར་ལས།
ནམ་མཁའ་སྒོ་འབྱེད་དང་། འབྲུ་ཚོ་དྲུག་པའི་དབང་། རྒྱ་གར་གྲུབ་པའི་
ཞལ་ལུང་དང་། གདན་ཐོག་གཅིག་མའི་ཁྲིད་བྱང་ཆུབ་ལམ་བཟང་། གནད་
དོན་སྙིང་པོ་སོགས་ཀྱི་ཁྲིད་ལུང་སྦྲགས་མ་བཅས་འདོད་དགུའི་ཆོས་ཆར་ལྷུག་
པར་སྩལ་ཞིང་། ཚེས་བཅུ་གཉིས་ནས་གྲང་ སྟབས་ཀྱིས་སྐུ་ སྐུན་ཅུང་ཟད་
བཞེས་ཀྱང་རིམ་གྱིས་དྭངས་བསྐྱེད་བྱུང་སྟེ། འདུ་འཛིའི་སྤྲོས་པ་རྦད་ཆོད་ཀྱི་
བཅད་དེ་ཐུགས་དམ་ཉམས་བཞེས་ཀྱིས་དུས་འདའ་བ་མ་ཟད། ཁྱད་པར་
ཀུན་མཁྱེན་དོལ་བོ་བས། སེམས་ནི་སྟོང་བའི་དབྱིངས་སུ་བཞག་པ་ན། །
བཞག་པས་མི་སྡོད་གཞན་ལ་འཕྲོ་བའི་ཚེ། ། རེས་འགའ་ཐོལ་སྐྱེས་རྦད་
གཅོད་ངང་ལ་ཞོག ། རེས་འགའ་འཕྲོ་མཁན་རང་ངོ་ལྟོས་ལ་ཞོག ། བཞག་
པས་གཟུང་འཛིན་དྲི་མ་དག་པའི་ཉམས། ། གསལ་སྟོང་རིག་པའི་ངོ་བོ་རྗེན་
ནེ་བ། ། སྤྲོས་བྲལ་བདེ་ཆེན་ངང་དུ་འབོ་ལེ་བ། ། སྟོང་གཟུགས་ཉམས་ཀྱི་
སྣང་བ་བུན་ནེ་བ། ། ཞེས་གསུངས་པ་ལྟར། རང་རིག་རང་གསལ་གྱི་བདེ་
- 316 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ། །
གསལ་མི་རྟོག་པའི་ཚུལ་མཚན་འཛིན་དམིགས་བྲལ་རང་བྱུང་བདེ་ཆེན་རང་
ཉམས་འཛིན་མེད་དུ་མྱོང་ཞིང་། གསལ་བ་ཀུན་ནས་བརྗོད་མེད་རང་གསལ་
ནམ་མཁའ་ལྟར་ཡངས་པ་སྟོང་གཟུགས་རྣམ་ཀུན་བཀོད་པ་མཛད་མེད་ཕྱོགས་
རིས་སུ་མ་ཆད་ཀྱང་། དམིགས་འཛིན་སྒོས་སུ་གཏད་པའི་རྣམ་རྟོག་རང་ཞིར་
སོང་བའི་མཉམ་བཞག་མི་རྟོག་པའི་ངང་ལ་ཅི་དགར་འབྱམས་ཏེ། དུས་ཅི་
ཙམ་འདས་པའང་རང་གིས་མི་ཤེས་པ་གཞན་གྱིས་ཚོད་འཛིན་དགོས་པ་ལྟ་
བུའང་སྐབས་འགར་བྱུང་ཞིང་། ཁྱད་པར་དུས་དང་རྣམ་པ་ཀུན་ཏུ་སེམས་
རྣམ་པར་མི་རྟོག་པའི་དབྱིངས་ནས་རང་གསལ་སྟོང་བའི་གཟུགས་ཀྱི་བདག་
ཉིད་དོན་དམ་ཕྲ་བ་གཞོན་ནུ་མས་པྲ་ཕབ་པ་ལྟར། རང་གསལ་གཙོ་ཆེ་བས་
ཀུན་རྫོབ་འཛིན་པ་གདོས་བྱས་སྣང་བ་ཀུན་བྲལ་དུ་མཉམ་པར་འཇོག་པ་ལ་
བརྩོན་པ་ཆུ་བོའི་རྒྱུན་བཞིན་བསྟེན་ཀྱང་། བར་སྐབས་རྣམས་སུ། སློབ་བུ་
རྣམས་ཀྱི་རེ་སྐོང་དུ་དམ་ཆོས་འདོད་དགུའི་སྦྲང་ཆར་ཟད་མེད་དུ་ཕབས་པ་
སོགས་ནི། གོང་འོག་གི་རྣམ་པར་ཐར་བ་སྤྱི་བབ་ལས་ཀྱང་དཔོག་ཐུབ་པ་
ལགས་སོ། །
དབྱར་དགག་དབྱེའི་རྗེས་སུ། ཆོས་ཚན་བཅུ་བདུན་པ་ཇ་བ་སྤྲུལ་སྐུ་
འཇམ་དབྱངས་བསྟན་ཁོ་དང་། ནོར་པེ། ཀུན་དགའ་རིན་བཟང་། བུ་
ཆུང་། དྲི་མེད། གསེར་བཟང་། དགེ་བཟང་། ཀུན་དགའ་སྙིང་པོ་སོགས་
བསེ་འབྲོག་གི་གྲྭ་ཉི་ཤུ་ལྷག་ལ་སྦྱོར་བ་ཡན་ལག་དྲུག་གི་ཐུན་མོང་གི་སྔོན་འགྲོ་
སྐྱབས་སེམས་སོགས་ལུང་རིགས་ཀྱིས་མཐའ་བརྒྱན་ཏེ་ཁྲིད་ཡིག་མཐོང་བ་ལྡན་
གྱི་སྟེང་ནས་ཞིབ་ཁྲིད་གནང་། དེ་དག་འབུམ་ལྔ་ལ་འདུག་པའི་དབུ་བཟུང་
ཞིང་།
- 317 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བརྒྱད་པའི་ཚེས་དགུ་ལ་རྩི་ནང་གསེར་ཁང་ཆེན་མོ་འགྲུབ་པའི་དགའ་
སྟོན་གྱི་མཛད་སྒོར། གདན་ཞུའི་ཡི་གེ་འབྱོར་ཀྱང་སྐུ་དངོས་ཕེབས་མ་ཐུབ་
པར་ཉེ་གནས་དམ་པ་མངགས་ཏེ་དེ་དག་གི་རེ་འདོད་བསྐངས། །
དགུ་བའི་དཀར་ཕྱོགས་དགའ་བ་དང་པོ་ལ། གཟིམ་ཁང་གསང་ཆེན་
ཆོས་ཀྱི་ལྡིང་ཁང་གི་ར་བའི་ནང་གི་གཟིམ་ཆུང་གསར་བར་གཞི་ཕབ། དེར་ལྷ་
བབས་དུས་ཆེན་དང་བསྟུན་ཐུགས་རྗེ་ཆེན་པོའི་བསྙེན་མཚམས་ལ་བཞུགས།
འདི་སྐབས་སུ། རྨི་ལམ་འོད་གསལ་གྱི་ངང་དུའང་ཡིག་དྲུག་གི་སྒྲ་ཟུར་མ་
ཉམས་པར་ལྷང་ལྷང་གྲག་བཞིན་འདུག་ཅེས་གསུངས། ཁྱད་པར་རྨི་ལམ་འོད་
གསལ་གྱི་ངང་ནས་རང་གང་འདོད་ཀྱི་ཞིང་ ཁམས་ སོགས་སུ་ཕེབས་ པ་ནི།
དཔེར་ན། འཇམ་མགོན་བླ་མ་ཏཱ་ར་ནཱ་ཐ་དགུང་ལོ་བཅོ་བརྒྱད་པ་ལ་བསམ་
སྡིངས་སུ་ཡོད་སྐབས། རྨི་ལམ་བཟུང་ནས་བྱང་ཤམྦྷ་ལ་བལྟར་ཕྱིན་པས། ཕོ་
བྲང་ཀ་ལཱ་པ་ཉིན་ལམ་གྲུ་བཞི་བ་ཅིག་འདུག གྲོང་ཁྱེར་ཉིན་ལམ་རྒྱ་གྲུ་བཞི་བ།
དེའི་ཕྱོགས་མཚམས་རྣམས་ན་ཉིན་ལམ་རེ་ཙམ་གྱིས་འཁོར་བའི་གྲོང་ཁྱེར་བཅུ་
གཉིས་ཀྱིས་ཁོར་ཡུག་ཏུ་བསྐོར་བ། དེ་དག་གི་བར་བར་ན། སྐྱེད་ཚལ་དང་
ནགས་ཚལ། རི་དང་ལྗོངས་ཕྲན་སྣ་ཚོགས་པ་ཡོད་པ། གྲོང་ཐོར་བུ་ཟམ་མ་
ཆད་པ་འདུག དབུས་ཀྱི་ཕོ་བྲང་ཆེན་པོར་བལྟར་ཕྱིན་པས། རིགས་ལྡན་
སྤྲུལ་བའི་སྐུ་མིའི་རྣམ་པ་ནི་མ་མཐོང་། འཕགས་པ་སྤྱན་རས་གཟིགས་བཅུ་
གཅིག་ཞལ་རྩ་ཕྱག་ཞེ་བརྒྱད་པ་དེ་འཁོར་ལྷ་ཀླུ་མང་བོས་བསྐོར་ནས་འོད་ལམ་
མེ་འདུག རིགས་ལྡན་ཀ་ང་ཡིན་གསུངས་པ་ཅིག་བྱུང་། ཞེས་གསུངས་པ་
དང་ཚུལ་མཚུངས་པ། །
དེ་དག་གི་ཚེ། དག་པའི་ཞིང་གི་སྣོད་བཅུད་ཀྱི་བཀོད་པ་མང་བོ་
– 318 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
གཟིགས་པ་དང་། ཐུགས་ཀྱི་དགོངས་ཀློང་ཆོས་ཀྱི་དབྱིངས་དང་མཉམ་པས།
མཉམ་རྗེས་རོ་མཉམ་ཆེན་པོར་གྱུར་བའི་ངང་ནས་སྟོང་བའི་གཟུགས་བརྙན་
གང་གཱའི་ཀླུང་གི་རྡུལ་ལས་འདས་པའི་སྣང་བ་ཆེས་ཆེར་མཆེད་པ་སོགས་ཀྱི་
གསུང་ཟུར་བྱུང་བ་དང་། ཁྱད་པར་ཁོང་ཉིད་ལ། དེ་ལྟ་བུའི་ཉམས་དང་
རྟོགས་པའི་ཡོན་ཏན་རླབས་ཆེ་བ་མངའ་བ་ནི། སྤྱིར་ཁོང་ཉིད་ཀྱིས་སྐུ་ཚེ་གང་
བོར་ཉམས་ལེན་སྒྲུབ་པ་ལ་ཐུགས་རྩེ་གཅིག་ཏུ་གཞོལ་ཞིང་། ལྷག་པར་དུ་ཟབ་
ལམ་རྡོ་རྗེའི་རྣལ་འབྱོར་སྦྱོར་བ་ཡན་ལག་དྲུག་ཐུགས་དགོངས་ཉམས་བཞེས་ཀྱི་
མཐིལ་དུ་མཛད་པའི་འབྲས་རྟགས་ལས་ཀྱང་ཅུང་ཟད་དཔོག་ཐུབ་པར་གྲུབ་
པོ། ། སྤྱིར་ན་རྗེ་བླ་མ་རིན་པོ་ཆེས། ཁོང་ཉིད་ཀྱི་ཡོན་ཏན་ཕྲམོ་རེའང་
གཞན་ལ་དགོས་མེད་དུ་སྒྲོགས་པ་ཆེས་གསང་ཞིང་། ཕྱི་ནས་མངོན་ཚན་ཆུང་
ཞིང་། ནང་ན་ཡོན་ཏན་གྱི་སྒང་ངེས་པར་མཐོ་བས་གསང་བའི་རྣམ་ཐར་ཆེས་
ཕྲ་བ་རྣམས་རང་ཅག་གིས་སྤྱོད་ཡུལ་དུ་འགྱུར་དཀའ་ནའང་། སྔགས་ཉམས་
ལེན་གྱི་སྐབས་ལ་ཡིད་ཆེས་གསུམ་དང་ལྡན་པ་ཞིག་དགོས་པ་ནི་ཆེས་གལ་
འགགས་ཀྱི་གནས་ཞིག་ལགས་པས། རྗེ་ཉིད་ཀྱིས་དེ་ལུགས་ལ་དགོངས་ཏེ།
སྐབས་སྐབས་སུ། སྐལ་ལྡན་གྱི་སློབ་བུ་འགའ་ལ་དགོས་པ་དེ་ལྡན་གྱིས་གསུང་
ཟུར་ཕྲ་མོ་རེ་བྱུང་བ་རྣམས་གོང་འོག་ཀུན་ཏུ་ཅུང་ཟད་རེ་བྲིས་པ་ལེགས་སོ། །
དེ་དུས་སྐུའི་ཚ་མོ་ཞིག་ལ་བྱིས་པ་ཞིག་ཡོད་པར་ཐུགས་མཆོག་རྡོ་རྗེ་ཞེས་པའི་
མིང་ཡང་སྩལ། དགོས་པ་ཁྱད་པར་ ཅན་ལ་ གཟིགས་ནས་བྱ་བྲལ་འདྲེན་
མཆོག་ལ་ ཕར་ཕྱིན་ཉ་ཊཱིཀ་ཡིད་ཀྱི་མུན་སེལ་གྱི་ཕྱག་དཔེ་ཞིག་གནང་སྦྱིན་
མཛད།
ཟླ་བཅུ་བའི་དཀར་ཕྱོགས་དགའ་བ་གསུམ་པའི་སྔ་དྲོའི་ཆ་ལ། སྒྲུབ་གྲྭ་
- 319 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བ་ཡོངས་རྫོགས་གཟིམ་ཁང་དུ་འདུས་པ་ལ། ཞལ་ནས། ཁྱེད་བུ་སློབ་རྣམས་
ཀྱིས་སྤྱོད་ལམ་རྣམ་པར་དག་པའི་ངང་ནས་ཆོས་རྣལ་མ་ཞིག་སྒྲུབ་པ་ལ་ཅིས་
ཀྱང་འབད་དགོས་ཏེ། རྒྱ་གར་ཕ་དམ་པས། ཚེ་འདིའི་ལྟོ་རྒྱབ་ཇི་ལྟར་བྱས་
ཀྱང་སླ། ། མདོ་དོན་ཆོས་ལ་དྲིལ་ཅིག་དེང་རི་བ། ། གཞོན་པའི་དུས་སུ་
དཀའ་ཐུབ་རེམ་ལ་གྱིས། ། རྒས་ནས་འབྱུང་བས་མི་འཆུན་དེང་རི་བ། །
ཉོན་མོངས་སྐྱེས་ཚེ་གཉེན་པོ་སླེབས་པར་གྱིས། ། མཚན་མ་རང་སར་གྲོལ་ལོ་
དེང་རི་བ། ། ཞེས་གསུངས་པའི་དོན་ལྟར་སྒྲུབ་ན་དོན་ཞིག་ངེས་པར་འགྲུབ་
འོངས་པ་མ་གཏོགས། རང་དགར་ཚེ་འདིའི་ལྟོ་གོས་ཙམ་ཞིག་དོན་དུ་གཉེར་
ཏེ་དུས་འདའ་བར་བྱས་ན་ཆོས་ཇི་ལྟར་ཡོང་། ལྷག་པར་བསྒྲུབ་བྱའི་ཆོས་ལ་དུ་
མ་ཡོད་ཀྱང་། རང་ཅག་རྣམས་ཀྱི་མེ་ཏོག་ལྷ་བབ་ཀྱི་སྐལ་བ་ཐུན་མོང་ལམ་
གྱིས་རྒྱུད་སྦྱངས་ཏེ། དཔལ་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་
དྲུག་གི་སྐབས་བབ་ཀྱི་དོན་དང་། ཁྱད་པར་བླ་མ་དམ་པའི་མན་ངག་ལྟར་སྤྲོས་
བྲལ་མི་རྟོག་པའི་རྣལ་འབྱོར་རྒྱུན་དུ་བསྐྱངས་ན་འདི་ལས་ལྷག་པ་མི་དགོས་ཏེ།
རིགས་ལྡན་སྤྲུལ་བའི་སྐུ་རྗེ་རྒྱལ་བ་གཉིས་པས། མཆོག་ཐུན་མོང་འགྲུབ་པའི་
སྔ་ལྟས་ཡིན། ། ད་འདི་ལ་བཅས་བཅོས་མི་བྱེད་པར། ། ཉམས་བྱུང་རྒྱལ་དུ་
སྐྱོངས་ན་དེ་ཀས་ཆོག ། དུས་རིང་བོར་འཁོར་བར་འཁྱམས་མི་དགོས། །
ཞེས་གསུངས་ པ་ལྟར་དང་། གཞན་ཡང་། ང་ཡི་ཆོས་འདི་ཡོངས་སུ་མ་
བསྒོམ་ན། ། ཆོས་ཉིད་འོད་གསལ་མཐོང་བ་ག་ལ་སྲིད། ། ཅེས་གསུངས་པ་
བཞིན། སྙིང་རུས་ནན་ཏན་གྱིས་གོམས་པ་ཡར་ལྡན་གྱི་སྙིང་པོ་བྱེད་པ་འདི་
མེད་ན་འོད་གསལ་ སེམས་ ཀྱི་རང་ བཞིན་ མཐོང་ཚུལ་ ནམ་ ཡང་མེད་ པར་
གསུངས་པ་སོགས་ལ་བསམ་བློ་རེ་ཐོངས། ཁྱད་པར་དཔལ་ཆེན་རྡོ་རྗེ་གཞོན་
- 320 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ནུའི་སྒྲུབ་མཆོད་ཀྱང་འཚོགས་ལ་ཉེ་བས། དེའི་སྐབས་སུའང་སྤྱོད་ལམ་ཞི་
དུལ་གྱི་སྒོ་ནས། སྦྱོར་བ་སེམས་བསྐྱེད་དང་། དངོས་གཞི་ལྷ་སྒོམ་པ། རྗེས་
བསྔོ་བ་སོགས་རྣམ་པར་དག་པ་སོགས་དད་ལྡན་བསོད་ནམས་བསགས་པའི་
ཞིང་དུ་འགྱུར་བ་ལ་ཅིས་ཀྱང་འབད་དགོས་པའི་བསླབ་བྱ་རུས་པ་ཅན་མང་དུ་
གནང་། ཕྱི་དྲོར་ཉེ་གནས་དམ་པ་ལའང་ཡིད་ཆེས་གསུམ་ལྡན་གྱི་ལམ་ཟབ་མོ་
རྒྱུན་ལྡན་དུ་ཉམས་སུ་ལེན་དགོས་པའི་ཞལ་གསུང་ལྷ་ཡི་བདུད་རྩི་ཕངས་མེད་
དུ་སྩལ། །
ཚེས་བཅུ་གཉིས་ནས་སྒྲུབ་ཁང་བསམ་གཏན་གླིང་དུ་དཔལ་ཆེན་རྡོ་རྗེ་
གཞོན་ནུའི་སྒྲུབ་མཆོད་ཡར་འཚོགས་ཀྱི་དབུ་བཟུང་།
དེ་ནས། ཚེས་བཅོ་ལྔའི་སྔ་དྲོའི་ཆ་ལ། རྗེ་བླ་མ་རིན་པོ་ཆེ་གྲོས་ཐུན་ལ་
བཞུགས་ནས་ཐུགས་སྤྲོས་བྲལ་རྣམ་པར་མི་རྟོག་པའི་ངང་ལ་བཞུགས་བཞིན་
པའི་སྐབས་ཤིག་ཏུ། གློ་བུར་དུ་མཁའ་དབྱིངས་སུ་ཡིད་དབང་འཕྲོག་པའི་
འཇའ་གུར་ཁྱད་པར་བ་སྣ་ཚོགས་ཤར་བ་དང་། དེ་ཕྱོགས་སུ་དྲི་བཟང་པོས་
ཁྱབ་པ་སོགས་ཕྱི་ནང་ཀུན་ཏུ་ལེགས་པའི་མཚན་མ་མང་དུ་བཀྲ་ཞིང་། དེར་
གནས་ཀུན་ཀྱང་དད་པའི་བ་སྤུ་གཡོ་བཞིན་སྣང་བ་གཞན་དུ་བསྒྱུར་བ་ལྟ་བུ་
བྱུང་། །
རྒྱལ་བའི་ལུང་བསྟན་ཀུན་མཁྱེན་དོལ་པོ་བའི། ། ངེས་དོན་བསྟན་
པའི་དར་ཆེན་སྒྲེང་བ་ལ། ། དབང་ལུང་མན་ངག་འདོད་དགུའི་གྲུ་ཆར་
གྱིས། ། རྒྱ་མཚོའི་གོས་ཅན་ཁྱབ་མཛད་ཁྱོད་ལ་གུས། ། རྒྱལ་སྲས་སྤྱོད་པའི་
འོད་དཀར་སྣང་བ་ཡིས། ། ངེས་དོན་ལྟ་བའི་འཛུམ་དཀར་ཆེར་བཞད་
པས། ། ནམ་མཁའི་གླང་བོ་ལང་ལོང་གཡོ་བའི་དབུས། ། ཉ་རྒྱས་ཟླ་བ་
- 321 -



རྗེ་ཀུན་དགའི་ཐུགས་རྗེ་དཔལ་བཟང་པོའི་རྣམ་ཐར།
སྐྱེངས་པའི་ཟོལ་གྱིས་ཡིབ། ། རང་སེམས་གཤིས་ནས་དག་པའི་ཆོས་དབྱིངས་
སུ། ། དོན་དམ་རང་བྱུང་རྒྱལ་བ་ཡབ་ཡུབ་གྱི། ། གསང་གསུམ་ཟད་མེད་
དག་ཆེན་ལྷའི་འཁོར་ལོ། ། ཅི་དགར་མངོན་པའི་ཚུལ་འདི་ཨེ་མ་མཚར། །
རིང་མོའི་དུས་ནས་འཁོར་བར་འཕྱན་པ་དག ། གྲངས་མེད་གསུམ་གྱི་ཚོགས་
ལ་མི་ལྟོས་པར། ། སྐད་ཅིག་ཙམ་གྱིས་གཏན་བདེར་སོན་པ་འདི། ། གསང་
ཆེན་སྔགས་ཀྱི་ཐེག་པའི་ཁྱད་ཆོས་ལགས། ། མགོན་ཁྱོད་ཟླ་བ་གསར་པའི་
འཛུམ་དཀར་ལས། ། ཟད་མེད་དབང་ལུང་བསིལ་ཟེར་ལེགས་སྦྲུས་པས། །
སྐལ་བཟང་ཐར་བའི་ཀུ་མུད་བཞད་པ་ཡི། ། ཐུབ་བསྟན་སྐྱེད་ཚལ་མཛེས་
པའི་ལང་ཚོ་འབར། ། ཁ་ཅིག་ཤགས་འགྱེད་ལ་ལ་མུན་སྒོམ་དང་། ། ཕལ་
ཆེར་འདོད་ཡོན་ཆང་གིས་མྱོས་པ་ཡི། ། དམ་པར་སྒྲོ་བཏགས་སྐྱེས་བུ་མང་ན་
འང་། ། ཐུབ་བསྟན་རྒྱལ་མཚན་སྒྲེང་མཁས་ཁྱོད་ཉིད་ཙམ། ། རིགས་ཀྱི་
བདག་ཉིད་དཔལ་ལྡན་བླ་མ་ཁྱོད། ། བདག་ཡིད་དད་པའི་དགའ་ཚལ་ལེགས་
བཞུགས་ཏེ། ། བརྩེ་ཆེན་ཐུགས་རྗེའི་ལྕགས་ཀྱུས་མི་འདོར་བར། ། ཚེ་རབས་
ཀུན་ཏུ་རྗེས་སུ་འཛིན་པར་མཛོད། ། མགོན་པོ་མཆོག་གི་གསུང་ལས་སྐྱེས་པ་
ཡི། ། གང་གཱའི་རྡུལ་དང་སྡེབ་པའི་སློབ་བུའི་ཚོགས། ། དགྱེས་བྱེད་ཟླ་བྲལ་
སྡེབ་སྦྱོར་མ་མཆིས་པས། ། གང་གི་རྟོགས་པ་བརྗོད་པར་མི་འོས་ཀྱང་། ། རྗེ་
བཙུན་བླ་མ་དགྱེས་པའི་འཛུམ་དཀར་གྱིས། ། ཕྲ་ལ་ཐུང་བའི་དཔེ་དུམ་
འགའ་རེ་བཅས། ། ཁོ་བོའི་གསང་གསུམ་རྣམ་ཐར་ཁྱོད་ཉིད་ཀྱིས། ། བརྗོད་
པར་འོས་ཞེས་གསུང་གི་དགའ་སྟོན་ཐོབ། ། ྋགང་གི་རྟོགས་བརྗོད་ངོ་མཚར་
D འདི་ཉིད་ཕྲན་གྱི་རྨི་ལམ་དུ་རྗེ་བླ་མས་ཁོ་བོའི་རྟོགས་བརྗོད་འདི་འབྲི་དགོས་པ་བཀས་བསྐུལ་ཚུལ་ལ་མ་
བཅོས་དྲང་བོར་བརྗོད་པའོ། །
– 322 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
གཡས་འཁྱིལ་དུང༌། ། འབུད་པའི་སྐལ་བ་ཉིད་ལ་འོས་སོ་ཞེས། ། སྤུན་
མཆེད་གསུང་གི་མེ་ཏོག་འཐོར་བ་ན། ། འདི་བརྗོད་རྟེན་འབྲེལ་འགྲིག་ཚུལ་
མདོ་ཙམ་ལགས། ། ཞེས་ པ་ ནི་ ཕྱི་ནང་ གི་ རྟེན་ འབྲེལ་ མ་ བསྒྲིགས་ རང་
འགྲིགས་སུ་སོང་བའི་སྒོ་ནས་བསྡུ་བའི་ཚིགས་སུ་བཅད་པ་འདབ་སྟོང་གསར་
བའི་འཁྲི་ཤིང་སྡུག་གུར་ལྡེམ་པའོ། །
དགུང་གྲངས་དོན་བཞི་བ་རབ་གནས་ས་སྟག་( ༡༩༩༨) གནམ་ལོ་
གསར་བཞད་ཀྱི་སྐབས་སུ། གཟིམ་ཆུང་གསར་བ་ནས་བླ་སློབ་ལྷན་རྒྱས་ཀྱིས་
གནམ་ལོ་གསར་བའི་དགའ་སྟོན་ལ་རོལ། དེ་སྐབས་སྒྲུབ་གྲྭ་བ་རྣམས་ཀྱིས་
རྩེད་འཇོའི་གཟུགས་མོ་དུ་མ་དགྱེས་པའི་མཆོད་སྤྲིན་དུ་ཕུལ། འདི་སྐབས་གྲྭ་
བ་རྒན་པ་འགའ་རེས། འདི་འདྲའི་བླ་སློབ་མཉམ་དུ་འཛོམས་ཏེ་ངོ་མཚར་
བའི་དགྱེས་སྟོན་ལ་རོལ་པ་ནི་བདག་ཅག་ཆེས་སྐལ་བ་བཟང་ངོ་ཞེས་ཅ་ཅོ་སྒྲོག་
པ་དང་ལྷན་ཅིག དགའ་བ་མ་ནོན་པར་འདྲེན་བྱེད་ལས་མུ་ཏིག་གི་ཆར་གྱི་
ཟེགས་མ་ཅིར་ཡང་ལྷུང་། །
ཉེ་སྔོན་ཞིག་ནས་རྗེ་བླ་མ་རིན་པོ་ཆེའི་ཉམས་རྨིས་སུ། རྗེ་བཙུན་བླ་མ་
ཀུན་དགའ་རྒྱལ་མཚན་པས། དཔལ་རིག་འཛིན་རྣམ་སྣང་རྡོ་རྗེའི་གསུང་
འབུམ་འཐོར་བ་རྣམས་ཕྱོགས་གཅིག་ཏུ་བསྡུ་དགོས་པའི་ལུང་བསྟན་ཡོད་ཐོག
འདི་ལོར་རང་དགོན་གྱི་བླ་མ་ལས་སྣེ་བ་རྣམས་ཀྱིས་དབོན་ཀུན་དགའ་དཔལ་
ལ་འཇམ་མགོན་དྷརྨ་བྷ་དྲའི་བཀའ་འབུམ་བསྡུ་བསྒྲིགས་ཀྱི་བཀའ་ནན་ཕབས་
པར། དང་དུ་བླངས་ཏེ་དེ་ལུགས་ལ་བརྩོན་སྐབས། རྗེ་བླ་མ་རིན་པོ་ཆེས་
ཀྱང་། ཐོག་མཐའ་ཀུན་ ཏུ་ ཐུགས་ཁུར་ཆེས་ ཆེར་བཞེས་ནས་ཞལ་ བཀོད་
བདུད་རྩིའི་ཐིགས་ཕྲེང་ཅིར་ཡང་སྤྲོས། དཔྱིད་ཁར་ཤར་ཁ་སྤྲུལ་སྐུ་སོགས་
- 323 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གསུམ་ལ་འཇིགས་བྱེད་མན་ངག་རྟ་ཁལ་མའི་ཁྲིད་ལུང་དང་། འཇིགས་བྱེད་
ཀྱི་ཆོས་སྐོར་དུ་མའི་ཁྲིད་དང་བྱིན་བརླབས་ཕོག་སྟེ། དེ་དག་འཇིགས་བྱེད་
བསྙེན་ཆེན་ལ་བཞུགས། །
ནག་ཟླའི་དམར་ཕྱོགས་རྫོགས་པ་དང་པོ་ནས། མཐུན་རྐྱེན་ཕུན་སུམ་
ཚོགས་པ་སྦྱར་ནས་གྲྭ་བ་དྲུག་གིས། འཆོས་སྐྱོབས་ཀྱི་ཡོན་ཏན་གཉིས་དང་
ལྡན་པའི་ཐོག་མཐའ་བར་དུ་དག་པ་རྒྱལ་བའི་བཀའ་འགྱུར་རོ་ཅོག་ལས་གཅིག་
ཀྱང་མ་ཆད་པར་སྒྲ་དག་གསལ་གསུམ་དང་ལྡན་པའི་སྒོ་ནས་ཀློག་འདོན་རྣམ་
པར་དག་པ་མཛད་དུ་བཅུག མཇུག་ཏུ། སྤྱིར་རྒྱལ་བའི་བསྟན་པ་རིན་པོ་ཆེ་
ཕྱོགས་དུས་གནས་སྐབས་ཐམས་ཅད་དུ་དར་ཞིང་རྒྱས་པ་དང་། དེ་འཛིན་གྱི་
སྐྱེས་བུ་དམ་པ་རྣམས་ཀྱི་སྐུ་ཚེ་བརྟན་ཅིང་མཛད་འཕྲིན་རྒྱས་པ་དང༌། ཁྱད་
པར་དཔལ་ལྡན་རྒྱལ་བ་ཇོ་ནང་བའི་བསྟན་པའི་སྙིང་པོ་ཕྱོགས་མཐར་རྒྱས་པ་
དང་། འབྲེལ་ཐོགས་ཀྱི་གཙོས་སེམས་ཅན་ཐམས་ཅད་ཀྱི་ཐར་བ་དང་ཐམས་
ཅད་མཁྱེན་པའི་གོ་འཕང་བདེ་བླག་ཏུ་ཐོབ་པའི་ཐུགས་སྨོན་རྣམ་པར་དག་པའི་
མཚམས་སྦྱར་གནང་།
ཉ་ལ་བསེ་འབྲོག་གི་ཆོས་ཚན་བཅུ་བདུན་པ་ལ། དཔལ་དུས་ཀྱི་འཁོར་
ལོའི་རྫོགས་རིམ་གྱི་ཐུན་མོང་མ་ཡིན་པའི་སྔོན་འགྲོ་དབེན་པ་གསུམ་གྱི་ཁྲིད་
གནང་སྟེ་མུན་མཚམས་ལ་གོང་མའི་ཕྱག་བཞེས་ལྟར་འདུག་ཏུ་བཅུག དེ་
མཐུན་འཁྲུལ་འཁོར་གོང་འགབ་སོགས་ལའང་འཁྲུལ་འཁོར་གྱི་ལག་ལེན་ཞིབ་
ཁྲིད་གནང་། ཚེས་ཉེར་དྲུག་ལ་ཇོ་ནང་ཨེ་ཝཾ་གླིང་གི་བཙུན་མ་འགའ་ལ་མཁའ་
སྤྱོད་མའི་བསྐྱེད་རྫོགས་གཉིས་ཀྱི་ཟབ་ཁྲིད་དང་། ངག་འདོན། བསྙེན་ཡིག
སྦྱིན་བསྲེག་བསྡུས་པ། ཤིན་ཏུ་བསྡུས་པ། རྗེ་ཡོན་ཏན་བཟང་པོའི་ཚོགས་
- 324 –



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
མཆོད་བཅས་ཀྱི་ཁྲིད་ལུང་སྩལ།
ཟླ་བཞི་བའི་ཚེས་གཅིག་ལ། ཕྲན་དབུས་གཙང་ཆོས་ཀྱི་ཞིང་གི་ཇོ་ཤཱཀ་
རྣམ་གཉིས་ཀྱི་གཙོས་བྱིན་རྟེན་ངོ་མཚར་བ་རྣམས་ལ་མཇལ་སྐོར་དུ་སོང་སྟེ།
ཕྱིར་རང་ཡུལ་དུ་ལོག་སྐབས་རྗེ་བླ་མ་རིན་པོ་ཆེར་འཚམས་ཞུའི་ཡི་གེ་ཕུལ་བ་ཉེ་
གནས་ཀྱི་ཕྱག་ཏུ་ཉར་ཚགས་བྱས་ཡོད་པ་འདི་ལྟར། །
༧དཔལ་ཀ་ལ་ཙཀྲའི་རྡོ་རྗེ་སློབ་དཔོན། ངེས་པ་དོན་གྱི་རྡོ་རྗེ་འཆང་།
འདི་ཕྱི་གཉིས་ཀྱི་སྐྱབས་མགོན། བཀའ་དྲིན་གསུམ་དང་ལྡན་པ། མཚན་
བརྗོད་པ་དཀའ་བ་དོན་གྱི་སླད་དུ་མཚན་ནས་སྨོས་ན་རྗེ་བཙུན་བླ་མ་རྡོ་རྗེ་
འཆང་༧ཀུན་ དགའ་ ཐུགས་ རྗེ་ དཔལ་ བཟང་ པོའི་ཞལ་སྔ་ནས་ཀྱི་དྲུང་དུ།
དམ་པ་ཉིད་ཀྱི་སློབ་འབངས་ཀྱི་ཐ་ཤལ་དུ་གྱུར་བ་ཕྲན་ཀུན་དགའ་དཔལ་ལྡན་
གྱིས་སོར་བཅུའི་འདབ་མ་སྙིང་གར་བཀོད་དེ་གུས་པས་ཞུ་བ། རྗེ་ཉིད་ཀྱི་
ཐུགས་རྗེ་ལ་བརྟེན་ཏེ་བདག་ལ་ཉེ་ཞོ་གང་ཡང་མེད་པར་བསམ་དོན་ལྟར་ལྷ་
ལྡན་ཕྱོགས་ཀྱི་རྟེན་བརྟེན་པར་བཅས་པ་མཇལ་བའི་སྐལ་བཟང་ལེགས་པོ་བྱུང་
སྟེ་ཕྱིར་རང་ཡུལ་དུ་བདེ་བར་སླེབས་ཡོད་ལགས། སྐྱབས་མཆོག་རྡོ་རྗེ་འཆང་
ཆེན་པོ་ཁྱེད་ཉིད་མགོན་པོ་ཚེ་མཐའ་ཡས་པའི་ངོ་བོར་རྟག་པར་བཞུགས་ཏེ་
བདག་ཅག་བུ་སློབ་ཡོངས་ལ་ཐུགས་བརྩེ་བ་ཆེན་པོའི་སྒོ་ནས་ཟབ་རྒྱས་ཆོས་ཀྱི་
དགའ་སྟོན་དུས་སུ་སྩོལ་བ་མཁྱེན། ཞེས་སྤྱི་ལོ་༩༨ ཟླ་༥་ཚེས་༢༦ལ་གུས་ཕུལ་
ཞེས་པའོ། །
བཞི་བའི་ཚེས་བདུན་ལ་རྗེ་ངག་དབང་ཡོན་ཏན་བཟང་པོ་དཔོན་སློབ་
སླར་ཡར་རྔ་ཡུལ་དུ་ཞབས་བསྐྱོད་གནང་སྐབས། རྗེ་བླ་མ་རིན་པོ་ཆེའི་སྐུ་
མདུན་དུ་ ཕེབས་ཏེ་དགྱེས་ཞལ་མཇལ་ཞིང་། རྗེ་བླ་མ་རིན་པོ་ཆེས་ཀྱང་།
- 325 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དགྱེས་ཚོར་གཞན་དང་མི་མཉམ་པར་མཛད་པར་མ་ཟད་ཕན་ཚུན་ཐུགས་ནང་
གཤིན་པོའི་གསུང་འཕྲོས་དམར་བ་བྱུང༌། ཁྱད་པར་ཀུན་མཁྱེན་དོལ་པོ་བ་
དང་། རྗེ་ཏཱ་ར་ནཱ་ཐ། བླ་མ་བློ་གྲོས་གྲགས་པ་རྣམ་གསུམ་གྱི་གསུང་འབུམ་
ཤིང་པར་དུ་འགོད་པའི་བཀའ་གྲོས་བྱས་པ། ཐུགས་དགོངས་བཞིན་ལེགས་
གྲུབ་བྱུང་བར་རྣམ་གཉིས་ཐུགས་དགྱེས་པའི་རྩེར་སོན། དེའི་སྐབས་རྗེ་བླ་
མས། སྤྲུལ་འཇམ་དབྱངས་བློ་གྲོས་ལ་ངེས་དོན་མདོ་བཅུ་ཤིང་པར་དུ་བསྐྲུན་
པའི་བཀའ་ཕབ་པར་རྗེ་ཡོན་ཏན་བཟང་བླ་སློབ་གཉིས་ཀྱིས་དེའི་དོན་ལ་ལེགས་
སོ་ཞུས།སྒྲུབ་གྲྭ་བ་རྣམས་ལ། རྗེ་གུ་ཎའི་ཞབས་ཁོང་གིས་མཛད་པའི་རྗེ་བཙུན་
བླ་མ་ཀུན་དགའ་ཐུགས་རྗེ་དཔལ་གྱི་ཞབས་བརྟན་གསོལ་འདེབས་ཀྱི་བཤད་
ལུང་ཕོག རྗེ་ཡོན་ཏན་བཟང་ཕྱིར་ཕེབས་སྐབས། རྗེ་བླ་མ་རྣམ་གཉིས་ཀྱིས་
ཕན་ཚུན་དབུ་གཏུགས་ནས་སླར་ཡར་མྱུར་མཇལ་གྱི་ཐུགས་སྨོན་གནང་བཞིན་
ཕེབས། རྗེ་གུ་ཎའི་ཞབས་ཀྱིས་མཛད་པའི་ཞབས་བརྟན་གསོལ་འདེབས་ནི་
འདི་ལྟར། །
༧ངེས་དོན་སྙིང་པོའི་རིང་ལུགས་ཀུན་དགའི་བཅུད། ། མི་འབྲལ་
ཐུགས་རྗེསརྩལ་གྱིས་ཉེར་འཆང་བའི། ། སྤངས་རྟོགས་དཔལ་གྱི་དགེ་མཚན་
ལེགས་སྤེལ་མཁན། ། གཞན་སྟོང་ལྟ་བའི་དབང་ཕྱུག་འགྲོ་འདྲེན་རྗེ། །
ཡོངས་གྲུབ་བདེ་གཤེགས་སྙིང་པོ་འགྱུར་མེད་མཐུས། ། སྙིང་པོའི་དོན་གྱི་རིང་
ལུགས་སྐྱོང་ བཞིན་ དུ། ། ཡུན་ རིང་ འཚོ་ གཞེས་ རྟག་ བརྟན་ ཁམས་ སུ་
ཡང་། ། ནམ་ཡང་འགྱུར་མེད་རྡོ་རྗེ་ལྟ་བུར་བཞུགས། ། ཡི་དམ་རབ་
འབྱམས་རྒྱ་མཚོ་ཐུགས་རྗེའི་གཏེར། ། སྐུ་དང་ཞིང་ཁམས་བཀོད་པའི་སྣང་
བརྙན་དཔལ། ། སྐུ་བཞི་རྡོ་རྗེ་བཞི་ཡི་དབང་ཕྱུག་བདག ། ནམ་ཡང་ནུབ་
- 326 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
མེད་སྲིད་མཐར་བཞུགས་པར་སྨོན། ། སྤྲོས་པ་ཀུན་བྲལ་ངོ་བོ་ཉིད་ཀྱི་སྐུ། །
རང་བཞིན་འོད་གསལ་ཡེ་ཤེས་ཆོས་ཀྱི་སྐུ། ། དོན་དམ་རང་སྣང་ལོངས་སྤྱོད་
རྫོགས་པའི་སྐུ། ། ཅིག་ཆར་མཛད་བཟང་སྟོན་པ་སྤྲུལ་བའི་སྐུ། ། སྐུ་བཞིའི་
མཛད་ཕྲིན་སྐལ་ལྡན་གཞན་སྣང་ངོར། ། བདེ་སྐྱིད་ཆོས་སྲིད་དཔལ་འབྱོར་
གོང་དུ་འཕེལ། ། ཐུབ་བསྟན་རྫོགས་ལྡན་གཞན་སྟོང་ལུང་རྟོགས་བསྟན། །
དབྱར་གྱི་ཆུ་གཏེར་བཞིན་དུ་སྲིད་མཐར་ཁྱབ། ། གྲངས་མེད་རྒྱལ་བ་བྱོན་
ཀྱང་མ་ཐུལ་བའི། ། མ་རུང་འགྲོ་ལ་རྫོགས་ལྡན་ལམ་སྟོན་མཁན། ། བཤེས་
གཉེན་ཚུལ་བཟུང་སྐྱབས་མགོན་ཐུགས་རྗེའི་གཏེར། ། ཞབས་པད་གཉིས་
འཐུང་ཁྲི་ལ་རྟག་བཞུགས་མཛོད། ། བླ་མ་ཡི་དམ་རྒྱུད་སྡེ་རབ་འབྱམས་
དང་། ། མཆོག་གསུམ་མཁའ་འགྲོ་བསྟན་སྲུང་རྒྱ་མཚོར་བཅས། ། ཡེ་ནས་
འཁོར་འདས་ཀུན་ཁྱབ་རྟག་བཞུགས་མཐུས། ། ནམ་ཡང་འགྱུར་མེད་རྟག་
བརྟན་ལྟར་བཞུགས་ཤོག ། ཅེས་ཁྱབ་བདག་རྡོ་རྗེ་འཆང་ཆེན་པོ༧ཀུན་དགའ་
ཐུགས་རྗེ་དཔལ་གྱི་དབང་ཕྱུག་གི་ཞབས་བརྟན་གསོལ་འདེབས་རྫོགས་ལྡན་འགྱུར་མེད་
གནས་ལུགས་བདེ་ཆེན་རྟག་འཆར་འདི་གང་གི་སློབ་བུ་དམ་པ་ཤེས་རབ་ཕུན་ཚོགས་རྒྱུ་
མཚོས་བསྐུལ་བ་ལྟར་གུ་ཎ་བྷ་དྲའམ་ཡོན་ཏན་བཟང་པོས་ཤར་འཛམ་ཐང་ཆོས་ཀྱི་ཕོ་བྲང་
དུ་སྦྱར་བའོ། །
ཟླ་བཞི་བའི་ཚེས་ཉེར་བརྒྱད་ནས་དབོན་ཀུན་དགའ་དཔལ་གྱི་སྔོན་གྱི་
ལས་དང་འཕྲལ་གྱི་རྐྱེན་ལ་བརྟེན་ཏེ། ཚུལ་ཁྲིམས་ཤེལ་གྱི་ཁང་བཟང་ཉེ་བར་
ཞིག་པ་ལ་ཐུགས་འཚེར་ཞེ་མི་བདེ་བ་གནང་། འཇམ་མགོན་དྷརྨ་བྷ་དྲའི་
གསུང་གང་རྙེད་འཚོལ་སྡུད་བྱས་པས་པོད་བཞི་ལོངས་པར་འཕྲུལ་པར་དུ་
བཞེངས་ཏེ་ཕྱོགས་ཀུན་ ཏུ་བཀྲམ། དེ་བསྟུན་རྗེ་བླ་མ་རིན་པོ་ཆེས་ཐུགས་
བཀོད་ལྟར། ཟླ་དྲུག་པའི་ཚེས་བཅུ་ནས་ཉིན་གསུམ་གྱི་རིང་ལ། རིགྷ་ཀུན་གྱི་
- 327 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བདག་ཉིད་མཁར་སྤྲུལ་བའི་སྐུ་ཤེས་རབ་ཆོས་འཕེལ་རྒྱ་མཚོ་གང་ཉིད་ཀྱིས།
གྲྭ་བརྒྱ་ཕྲག་གསུམ་ལྷག་ལ་རྗེ་གྲོང་མང་བའི་གསུང་འབུམ་པོད་བཞི་ཀའི་བཀླག་
ལུང་སྩལ། དེ་སྐབས་རྗེ་བླ་མ་རིན་པོ་ཆེ་སྐུ་དངོས་སུ་ཆོས་གྲྭ་དེར་ཕེབས་མ་
ཐུབ་ཀྱང་གློག་ ཐག་བརྒྱུད་དེ་སྒྲ་སྡུད་འཁོར་ལོ་ལས་སྤྲུལ་རིན་པོ་ཆེས་གང་
གསུང་ཐམས་ཅད་གསན་བཞེས་མཛད།
ཚེས་བཅུ་གཉིས་ལ་བསེ་འབྲོག་གི་ཆོས་ཚན་བཅོ་ལྔ་བས་སྦྱོར་བ་ཡན་
ལག་དྲུག་གི་ས་བཅད་ལོ་གསུམ་གྱི་ཁོངས་སུ་རྫོགས་པའི་མཇུག་ཏུ། སྒྲུབ་ཁང་
བསམ་གཏན་གླིང་གི་འཇིགས་མེད་གདོང་ལྔའི་ཁྲི་ལ་ཞབས་པད་ཉེ་བར་བཀོད་
ནས། ཆོས་ཚན་དེ་ལ་ཐུགས་བརྩེ་བའི་སྒོ་ནས་ཡིད་ལ་ཕན་པའི་བསླབ་བྱ་དང་
བཅས་རྗེས་ཁྲིད་སྩལ། དེ་སྐབས་སློབ་བུ་རྣམས་ཀྱིས་བཀའ་དྲིན་གཏང་རག་
ཏུ། རྗེ་བཙུན་འཇམ་དབྱངས་ཀྱི་སྐུ། བླ་མ་མི་ཕམ་གྱི་གསུང་འབུམ། ཐུགས་
ཀྱི་རྟེན་མཆོག་མཆོད་རྟེན། ན་བཟའ་ཆ་ཚང་བཅས་ཀྱི་མཎྜལ་བཏེགས། ཉ་
ལ་ཆོས་ཚན་དེ་ལ་དཔལ་རྟ་མཆོག་རོལ་པའི་བསྙེན་ཁྲིད་མཚན་ལྡན་བླ་མའི་
ཐུགས་བཅུད་ཀྱི་སྟེང་ནས་བཤད་ཁྲིད་ཕོག ཚེས་ཉེར་ལྔ་ལ་ཨ་སྐྱོང་དཔོན་
འཛམ་སྐྱབས་བསེ་དགོན་དུ་ཕེབས་པ་དང་འབྲེལ། རྗེ་བླ་མ་རིན་པོ་ཆེའི་སྐུ་
མདུན་དུ་བཅར་ཏེ་མཇལ་ཕྱག་ཕུལ་ཞིང་། གཟིམ་ཁང་རང་ནས་ ཨ་ སྐྱོང་
དཔོན་པོ་དེ་ཉིད་ལ་དཀར་དམར་གྱི་གསོལ་སྟོན་སྟབས། ཞལ་ནས། སྤྱིར་ཇོ་
ནང་བ་ཡོངས་དང་། ལྷག་པར་དགོན་འདི་ལ་སྔར་བཞིན་ཞབས་ཕྱི་ལེགས་
སྒྲུབ་མཛད་དགོས་ཚུལ་གྱི་བཅོལ་དམ་གནང་སྟེ་གསུང་གླེང་འཕེལ། ཚེས་ཉེར་
དགུ་ལ་ས་བཟང་པཎ་ཆེན་གྱིས་མཛད་པའི་འཇམ་དཔལ་མཚན་བརྗོད་ཀྱི་
འགྲེལ་བ་གསར་དུ་བྲིས་པར། མཁན་ཤེས་རབ་དཔལ་དང་ཉེ་གནས་གཉིས་
- 328 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ལ་ཞུ་དག་གི་ལྗགས་བཀོད་སྩལ་བར་རྣམ་གཉིས་ཀྱིས་ཐུགས་བཞེད་བསྐངས།
ཟླ་བརྒྱད་ པའི་ ཚེས་ གཅིག་ ནས། ཆོས་ ཚན་ བཅོ་ བརྒྱད་ པ་ སྤྲུལ་
འཇིགས་མེད་ རྡོ་ རྗེ་ དང་། སྤྲུལ་ བསོད་ ནམས་ ཡེ་ ཤེས་ དང་། ཚེབསམ།
བསྟན་པ། འགུར་པོ། ཀླུ་སྒྲུབ་སོགས་གྲྭ་བཅུ་ཕྲག་ལྷག སྦྱོར་བ་ཡན་ལག་
དྲུག་ལ་བཞུགས་པའི་དབུ་ཉེ་བར་བཟུང་བའི་སྐབས། དེ་དག་ལ་ཁྲིད་ཡིག་
མཐོང་བ་དོན་ལྡན་གྱི་སྟེང་ནས་སྔར་བཞིན་ཁྲིད་ལུང་བྱས་ཏེ། སྐྱབས་འགྲོ་
ནས་རིམ་བཞིན་བརྩེ་བས་བསྐྱངས་ཤིང་། དབང་རྗེས་གནང་ལུང་ཁྲིད་མན་
ངག་གི་ཆོས་ཀྱི་བདུད་རྩིའི་ཆར་ཆེན་ཕབས་ཏེ་ལུང་རྟོགས་འདབ་བརྒྱའི་དགའ་
ཚལ་ཅིར་ཡང་བཞད་པར་མཛད། ཚེས་ལྔ་ལ་འབྲོག་དགེའི་གྲྭ་བ་ཞིག་ལ། ནི་
གུའི་སྔོན་འགྲོ་དང༌། ཁྲིད་ཡིག་ ཐང་བརྡལ་མའི་དབུ་ནས་སྡེབ་བདུན་ཙམ་
ཁྲིད་དེ་བྱིན་ཕབ། ཚེས་བདུན་ལ་ཐེ་བན་གྱི་རྒྱ་བླ་མ་ཞིག་གི་ངོར། མཁས་
གྲུབ་ཆེན་པོ་འཛམ་ངོས་ངག་གི་དབང་བོའི་སྦྱོར་དྲུག་དོན་བསྡུས་དང་། སྔོན་
འགྲོ། ཐུན་མོང་མ་ཡིན་པའི་སྨོན་ལམ་རྒྱལ་བ་རྒྱ་མཚོ་མ་སོགས་ཀྱི་ཆོས་འབྲེལ་
ཕོག དེ་དག་སྒྲ་ཕབ་ཏུ་བཅུག་སྟེ་འདོད་སྦྱར་བྱས། །
ཟླ་དགུ་བའི་ཚེས་བཅུ་ལ་ལྕམ་མདའ་དགོན་གྱི་མཁན་པོ་བློ་ཆོས་དང་ཉེ་
གནས་གཉིས་ཀྱིས་ངོར། རྗེ་བཙུན་ལམ་རིམ་བདུད་རྩིའི་ཉིང་ཁུའི་མཇུག་གི་
བྱང་སྡོམ་གྱི་སྡོམ་པ་གནང་ནས་བྱང་ཆུབ་སེམས་དཔའི་རིགས་སུ་སྐྲུན་པར་
མཛད། ཚེས་བཅུ་གསུམ་ལ་གདན་ས་རང་གི་གསང་འདུས་ཁང་ཚན་གྱི་བླ་མ་
ལ་གཙོ་འདུས་ཀྱི་ཁྲིད་ཡིག་འདུས་གསལ་གྱི་བཤད་ཁྲིད་ཀྱང་གནང་། ཚེས་
བཅུ་དགུ་དངོས་གྲུབ་སྦྱོར་བའི་ཉིན་དང་བསྟུན་ཏེ། སྐབས་དེའི་སྒྲུབ་གྲྭ་བ་
ཆོས་ཚན་གོང་འོག་སོགས་གྲྭ་བཅུ་ཕྲག་གསུམ་ལྷག་ལ། ངག་དབང་ཚོགས་
- 329 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གཉིས་རྒྱ་མཚོའི་དཔལ་ཆེན་རྡོ་རྗེ་གཞོན་ནུའི་དམིགས་ཁྲིད་རྡོ་རྗེ་ཕུར་བའི་
དགོངས་གསལ་གྱི་ཁྲིད་ལུང་སྩལ། ལྷ་བབས་དུས་ཆེན་ལ་སྤྲུལ་འཇིགས་མེད་
རྡོ་རྗེ་ཁྲི་ཁར་བཀོད་པར་ལེགས་སྐྱེས་ཀྱི་དངོས་པོ་དང་ཡིད་ལ་ཕན་པའི་བསླབ་
བྱ་མང་དུ་ཕོག་
ཟླ་བཅུ་བའི་ཚེས་གཉིས་ལ་གྲྭ་བ་གཉིས་ལ་ལྡེའུ་ཐུང་ལྷ་གསུམ་གྱི་ཁྲིད་
དང་། དེ་བཞིན་དུ། འབྲོག་དགེའི་གུས་སློབ་ཡིད་བཞིན་ཉི་མའི་ངོར། རྗེ་
ཏཱ་ར་ནཱ་ཐའི་ནི་གུའི་ཁྲིད་ཡིག་བསྡུས་པ་མཁའ་འགྲོ་བྱེ་བའི་ཐུགས་ཀྱི་བཅུད་
ཅེས་པའི་ཞིབ་ཁྲིད་དང་། ཡེ་ཤེས་མཁའ་འགྲོ་ནི་གུ་ལས་བརྒྱུད་པའི་ཟབ་ལམ་
གསེར་ཆོས་ལྔའི་སྔོན་འགྲོ་ངག་འདོན་རྡོ་རྗེའི་ཚིག་རྐང་བྱིན་རླབས་འོད་འབར་
དང་། དཔལ་ལྡན་ཤངས་པའི་གསེར་ཆོས་ལྔའི་རྩ་ཚིག་འཁྲུལ་མེད་རྡོ་རྗེའི་རྒྱ་
མདུད་སོགས་ཀྱི་ཁྲིད་ལུང་ཕོག ཚེས་བཞི་ལ་ཀུན་དགའ་ཡོན་ཏན་གྱི་དགེ་
ཕྲུག་ཞེ་གསུམ་གྱིས། རྗེ་དོལ་པོ་བའི་ཕྱག་འཚལ་བསྟན་པ་སྤྱི་འགྲེལ་གྱི་གསོལ་
འདེབས་བློ་རྒྱུགས་ཕུལ་བར། ཐུགས་དགྱེས་དཔེ་ཟླ་དང་བྲལ་པའི་ངང་ནས་
དེ་དག་ལ་གཟེངས་བསྟོད་དང་དངོས་སྐྱེས་བཟང་པོ་རེ་སྩལ།
ཚེས་བརྒྱད་ལ་ཆོས་ཚན་བཅུ་བདུན་པ་ཇ་བ་སྤྲུལ་སྐུ་སོགས་ལ་སྲོག་རྩོལ་
གྱི་ངོ་བོ་ཞིབ་ཁྲིད་དང་། ཉིན་དེར་སློབ་བུ་དེ་རྣམས་ཀྱིས། ཁྲིད་ཡིག་མཐོང་
བ་དོན་ལྡན་ལས་སོར་སྡུད་ཀྱི་ཆོས་སྐོར་བློ་རྒྱུགས་ཕུལ་བར་ཐུགས་དགྱེས་པའི་
མཆོད་སྤྲིན་བླ་ལྷག་ཏུ་གྱུར། ཚེས་བཅུ་དྲུག་ནས་ཉིན་གསུམ་ལ་སློབ་བུ་འགའ་
ལ་འབྱུང་འདུལ་གྱི་བསྙེན་མཚམས་བྱིན་རླབས་གཟི་བརྒྱ་འབར་བའི་བཤད་
ཁྲིད་རྒྱས་པ་དང་། ཚེས་ཉེར་གཅིག་ནས་ཉིན་གསུམ་གྱི་རིང་དོན་གཉེར་ཅན་
འགའ་ཞིག་ལ་འཇམ་དབྱངས་དམར་སེར་གྱི་ཁྲིད་ཡིག་རྨོངས་མུན་སེལ་བའི་
- 330
-



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
སྣང་བྱེད་ཀྱི་ཟབ་ཁྲིད་ཚངས་སྲས་བཞད་པའི་སྒྲ་དབྱངས་སུ་དལ་བུར་བསྒྲགས་
པས། དེ་དག་གི་ཡིད་ཀྱི་བདུད་རྩིའི་གསོས་སྨན་དུ་གྱུར། དེ་ལྟར་རྗེ་བླ་མ་
རིན་པོ་ཆེས་གཙོ་བོར་ནང་ཐུགས་དམ་མཉམ་བཞག་གི་རིམ་པ་ལ་བརྩོན་ཞིང་།
བར་གསེང་གང་ཡོད་དུ་སློབ་བུ་རྣམས་ཀྱི་ཁམས་དབང་དང་མཐུན་པར་དམ་
པའི་ཆོས་ཀྱི་གྲུ་ཆར་རྟག་པར་འཇོ་བ་མ་ཟད། སྤྱིར་ཁོང་ཉིད་ལ་ཉམས་རྟོགས་
ཀྱི་མེ་འབར། བརྩོན་འགྲུས་ཀྱི་ཀློང་བརྡོལ། བག་ཡངས་ལེ་ལོའི་རི་བསྙིལ་ཏེ།
མཁས་བཙུན་བཟང་པོའི་རྣམ་ཐར་བསྐྱངས་པས་གཟུར་གནས་དམ་པ་ཀུན་
གྱིས་བསྔགས་འོས་སུ་གྱུར་བ་ནི། ཇི་སྐད་དུ། རྟག་ཏུ་དམ་པའི་ཡོན་ཏན་
ནི། ། སྐྱེ་བོ་དམ་པས་ལྷག་པར་སྒྲོག ། མ་ལ་ཡ་ཡི་ཙནྡན་དྲི། ། རླུང་གིས་
ཕྱོགས་བཅུར་འཁྱེར་བར་བྱེད། ། ཅེས་གསུངས་པ་ལྟར་རོ། །
ཟླ་བཅུ་གཉིས་པའི་ཚེས་ཉེར་བཞིའི་ཉིན་དེང་གི་དུས་རབས་གསར་
བའི་འགྲོས་དང་བསྟུན་ཏེ་གཟིམ་ཆུང་གསང་སྔགས་ཆོས་ཀྱི་ལྡིང་ཁང་དུ་ཁ་པར་
བཙུགས་ནས། དང་པོར་རྗེ་བླ་མ་ཡོན་ཏན་བཟང་པོ་པེ་ཅིན་དུ་བཞུགས་ཡོད་
པར་ཁ་པར་བརྒྱབ་སྟེ་གསུང་གླེང་ཞིབ་པར་བགྱིས་སོ། །
སྨྲས་པ།
ཟླ་བྲལ་མཁས་གྲུབ་བྱེ་བའི་ཟུར་ཕུད་ལ། །
དགེ་ལེགས་འཁོར་ལོས་མཚན་པའི་ཞབས་སེན་གྱིས། །
ངོ་མཚར་ཅོད་པན་འགོད་པའི་ཐུགས་རྗེའི་གཏེར།
དཔལ་ལྡན་བླ་མ་མཆོག་ཁྱོད་གཏན་གྱི་སྐྱབས། །
ཁྱོད་ཞལ་གངས་ཀྱི་རི་བོ་ལས་འོངས་པའི། །
ཟབ་རྒྱས་ལེགས་བཤད་གང་གཱའི་རྒྱུན་བཟང་པོ། །
- 331 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱིན་རླབས་ཝུ་བའི་འཛུམ་དཀར་དགོད་བཞིན་དུ། །
ཐུབ་བསྟན་ཟླ་བའི་མ་མའི་གསོས་སུ་གྱུར། །
ཁྱོད་ཀྱི་ལྷག་བསམ་པད་མོ་ལས་འཕོས་པའི། །
དབང་ལུང་མན་ངག་སྦྲང་རྩིས་མྱོས་པ་ཡི། །
སྐལ་བཟང་རྐང་དྲུག་གཞོན་ནུའི་ཁྱུ་ཚོགས་ཀྱིས། །
རྡོ་རྗེའི་དབྱངས་སྙན་སྒྲོགས་པའི་མཐའ་མ་རིག །
ལེགས་བཤད་སྣང་བའི་འོད་བརྒྱའི་དཔལ་འབར་བ། །
བཤེས་གཉེན་སྨྲ་བའི་ཉིན་བྱེད་ཁྱོད་ཤར་བས། །
ལོག་རྟོག་རྨོངས་པའི་མུན་པ་དྲུངས་ཕྱུང་སྟེ། །
ཐུབ་བསྟན་འདབ་བརྒྱའི་འཛུམ་དཀར་ཅིར་ཡང་རྒོད། །
ཕྲབའི་ཡོན་ཏན་འོད་འབྱིན་རྒྱུ་སྐར་གཟུགས། །
མང་ཡང་ལུང་རྟོགས་ཡོན་ཏན་ཆ་ཤས་ཀུན། །
རྫོགས་པའི་ཉ་རྒྱས་ཟླ་བ་ཁྱོད་ཉིད་ཅེས། །
བློ་ལྡན་ཀུན་དའི་འཛུམ་དཀར་ཁྱོད་ལ་གཏད། །
མཐོན་པོའི་ཁྲི་ལ་འགྱིང་བའི་བླ་ཆེན་འགས། །
ལེགས་བཤད་སྨྲ་བའི་ལྗགས་རྩེ་གཡོ་མེད་ཀྱང་། །
རིགས་མཐུན་བླུན་པོའི་ཚོགས་ལ་དབང་བསྒྱུར་པའི། །
བྱིས་པའི་ཟློས་གར་མཐོང་ཚེ་མགོན་ཁྱོན་དྲན། །
སྔོན་དུས་འཇམ་མགོན་བླ་མས་ཆོས་ཀྱི་རྔ། །
བརྡུང་བས་ལུས་ཅན་མ་རིག་གཉིད་ལས་བསླངས། །
དེ་བཞིན་རྡོ་རྗེ་འཆང་དབང་ཁྱོད་ཉིད་ཀྱིས། །
- 332 -



མདོ་སྔགས་ཀྱི་འཆད་ཉན་གཙོ་བོར་གནང་བའི་མཛད་པའི་ཚུལ།
ཕངས་མེད་ལེགས་བཤད་བདུད་རྩིའི་དགའ་སྟོན་སྤེལ། །
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་དཔོན་ཆེན་
པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་མདོ་ཙམ་
བརྗོད་པ་སྐལ་བཟང་དད་པའི་འཇུག་ངོགས་ལས། བུ་སློབ་སོ་སོར་མདོ་སྔགས་
ཀྱི་འཆད་སྤེལ་གཙོ་བོར་གནང་བའི་སྐབས་ཏེ་བཅུ་གཅིག་པའོ།། །།
— 333 -



བཅུ་གཉིས་པ། གཟུགས་སྐུའི་བཀོད་པ་ཆོས་དབྱིངས་སུ་
བསྡུས་པའི་ཚུལ་དང་། གདུང་མཆོད་ཀྱི་རིམ་པ་ནི།
ཕུལ་བྱུང་མཁྱེན་བརྩེའི་རིན་ཆེན་མུཀྟི་ཀཱའི། ། དོ་ཤལ་མགུལ་བར་
ལེགས་མཛེས་མེ་ན་ཀཱ ། གང་འདུལ་ཞི་ཁྲོའི་རོལ་གར་མཐའ་ཀླས་པ། །
དཔལ་ལྡན་བླ་མ་མཆོག་ཁྱོད་གཏན་གྱི་སྐྱབས། །
ནག་ཕྱོགས་བདུད་ཀྱི་གཟི་བྱིན་ནགས་ལ་མཆེད་པའི་མེ་བཞིན་རབ་ཏུ་
རྒྱས། དཀར་ཕྱོགས་ལྷ་ཡི་མཐུ་ནུས་དམར་ངོའི་ཟླ་བ་ལྟར་དུ་འགྲིབ། ངེས་
དོན་གྱི་བསྟན་པ་རིན་པོ་ཆེ་ནུབ་ཕྱོགས་ཆུ་ལྷའི་ཕང་ལ་གཟིམ་དུ་ཉེ་བའི་ཉི་རྒས་
ཀྱི་ངང་ཚུལ་ལས་མ་འདས། ཡིད་ཅན་འགྲོ་བའི་བསོད་ནམས་ལྟག་ཆུ་ཆད་
པའི་རྫིང་བུ་བཞིན་དུ་སྐམ་ལ་ཉེ་བའི་སྔ་ལྟས་སུ།
རབ་གནས་ས་སྟག་ལོའི། ཧོར་ཟླ་བཅུ་གཉིས་པའི་ཚེས་ཉེར་བརྒྱད་ཀྱི་
སྲོད་ལ་གློ་བུར་དུ་སྐུ་བསྙུང་བཞེས་པའི་ཚུལ་བསྟན། དེའི་ནུབ་མནལ་ལམ་དུ།
གདན་སའི་སྟེང་དུ་གནམ་ས་ཁ་རུབ་པ་ལྟ་བུའི་རླུང་འཚུབ་དྲག་པོའི་ངང་།
ནམ་མཁའ་ནས་གཏོར་ཟོར་མང་བོ་དང་། དར་ནག་དང་། ཤོག་གཏོར་
སོགས་ཆར་ལྟར་བབས་ཤིང་། དེ་ལས་ཤོག་གཏོར་ཞིག་རྗེ་ཉིད་ཀྱི་ཐོག་ཏུ་ལྷུང་
འོང་བའི་སྐབས། ཁོང་གིས། དེ་མ་ཐག་ཉེ་གནས་ལ་ཐབ་ནང་དུ་མེ་སྦར་
བྱེད་ཀྱི་རྡོ་སྣུམ་ཞིག་ཡོད་པ་དེས་ཤོག་གཏོར་དེ་སྲེགས་ཤིག་ཅེས་གསུངས་པ་
བཞིན་ཉེ་གནས་ཀྱིས་དེ་ཉིད་ལྷག་ལུས་མེད་པར་བསྲེགས་སོང་བའི་རྨི་ཉམས་
བྱུང་། དེ་ནི་བྱད་ཕུར་དང་དམ་གྲིབ་ཅིག་གི་རྐྱེན་གྱིས་ཡིན་ནམ་གསུངས།
མི་ཕྱེད་རྡོ་རྗེའི་སྐུ་ཉིད་ལ། ། སྙུན་མེད་བགྲེས་པ་མི་མངའ་ཡང་། ། ཞེས་
- 334
-



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
གསུངས་པ་ལྟར། སྤྱིར་སྐྱེ་འཆི་བགྲེས་རྒུད་གདོད་ནས་དབེན་ན་ཡང་། དེ་
ནས་གདུལ་བྱ་ཐུན་མོང་གི་ངོར་སྐུ་སྙུན་ལྕི་བའི་ཚུལ་བསྟན་པས། དྲུང་འཁོད་
ཀྱི་གཙོ་བོ་ཀུན་དགའ་དཔལ་དང་དགོན་གོང་འོག་གི་བླ་སྤྲུལ་ཆེ་དགུ་རྣམས་ཀྱི་
གཙོས་གྲྭ་མང་གིས་སྐུའི་རིམ་གྲོ་ཞབས་བརྟན་གྱི་རིམ་པ་ཕོན་ཆེ་བ་བསྒྲུབས།
དེ་ནས་ཕྱི་ཉིན། ཟླ་བཅུ་གཉིས་པའི་ཚེས་ཉེར་དགུ་དང་གནམ་གང་གཉིས་ལ་
གྲྭ་ཚང་དང་སྒྲུབ་གྲྭ་བ་རྣམས་ཀྱིས། སེང་གདོང་བཟློག་ པ་ དང་། རྣམ་
འཇོམས་བྱབས་ཁྲུས། གཞན་ཡང་། རིམ་གྲོ་གང་ཟབ་ཀྱི་སྒོ་ནས་བརྟན་
བཞུགས་ཕུལ་བས་མཚོན་ལྟོས་བཅས་ཚང་མས་སྐུ་སྙུན་མྱུར་དྭངས་ཀྱི་གསོལ་
འདེབས་ལ་རྟག་ཏུ་བརྩོན་པར་བྱས་སོ། །
དགུང་གྲངས་དོན་ལྔ་རུ་ཕེབས་པའི་རབ་གནས་ས་ཡོས( ༡༩༩༩)
གནམ་ལོ་ གསར་བཞད་ཀྱི་ཚེས་གཅིག་ཉིན། རྗེ་ཉིད་ཀྱི་སྐུའི་བསྙུང་གཞི་
དྭངས་སྐྱེད་མ་བྱུང་བའི་རྐྱེན་གྱིས་དཔོན་སློབ་རྣམས་ཀྱིས་ལོ་གསར་གྱི་དགའ་
སྟོན་རྟེན་འབྲེལ་གྱི་དོད་ཙམ་ལས་མ་བྱས། འདི་སྐབས་ཉེ་གནས་དམ་པ་དང་
ནང་སློབ་འགས་ཉིན་མཚན་ཀུན་ཏུ་སྙན་གཡོག་གི་ཞབས་ཕྱི་ལེགས་སྒྲུབ་མཛད་
བཞིན་ཡོད། །
དེ་ནས། རྗེ་བླ་མ་རིན་པོ་ཆེའི་དགོངས་བཞེད་གཞིར་བཞག སྐྱབས་
མགོན་མཆོག་སྤྲུལ་བསེ་མཁར་རྣམ་གཉིས་ལ་ཐུགས་བརྟག་ཟབ་ནན་ཞུས་པ་
ལྟར། ཚེས་གཉིས་ནས་གདན་སའི་གྲྭ་ཚང་ཡོངས་དང་། སྒྲུབ་གྲྭ་བ་རྣམས་ཀྱི་
གཙོས་དད་ལྡན་སློབ་ཚོགས་ཡོངས་ཀྱིས། རྒྱལ་བའི་བཀའ་འགྱུར་རོ་ཅོག་
དང་། ཡུམ་ དག་ འདོན། ཚེ་ མདོ་ སྟོང་ འདོན། ལྷ་ དགུ་ ལོ་ གྲངས།
གདུགས་དཀར་ཁྲི་ཉི་ཤུ། སེང་གདོང་བཟློག་ཁྲི་སོགས། དེ་དག་གི་སྐབས་སུ་
- 335 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མཚན་རྒྱུན་བཟུང་སྟེ་ཞབས་བརྟན་གནད་དུ་འགྲོ་ངེས་སུ་ཉིན་དུ་མར་བསྒྲུབས།
གཞན་ཡང་། སེང་གདོང་བདུད་འདུལ་དྲག་མོ་ཚད་ལྡན། དགོན་གྲུབ་སྡེ་སོ་
སོར་བསྙེན་པ་སྣ་ཚོགས་དུང་ཕྱུར་ཉེར་གཅིག་གི་ཡོན་སྦྱར་ཏེ་བཅོས་འདོན།
སློབ་ཚོགས་ཡོངས་ཀྱིས་ཀུན་མཁྱེན་མཆོད་པའི་སྒོ་ནས་ཚོགས་བྱེ་བ་འགྲོ་ངེས་
དང་། མཁའ་འགྲོའི་བསུ་བཟློག བསེ་ཡོན་ ཏན་ ལྷུན་འགྲུབ་ཀྱི་གཏད་
དཀྲུགས་སྟོང་གྲངས། གནམ་ས་སྣང་བརྒྱད་ཚར་བརྒྱ། བསེ་འབྲོག་གཉིས་
ཀྱི་སྤྲུལ་སྐུ་རྣམ་གཉིས་དབུ་བཞུགས་ངོས་ཚེ་སྒྲུབ་འཆི་བླུ་ཚད་ལྡན་དང་། རྟ་
མགྲིན་གླུད་རྫོངས། ཁྲོ་རྒྱལ་རྨེ་བརྩེགས་ཀྱི་སྒོ་ནས་བྱབས་ཁྲུས། སྐྱབས་
མགོན་མཁར་མཆོག་སྤྲུལ་རིན་པོ་ཆེ་དབུ་བཞུགས་མཛད་དེ་ཚེ་སྒྲུབ་ཟབ་ལྡན།
མཁའ་འགྲོའི་བསུ་བཟློག་སོགས་རིམ་གྲོ་ལེགས་པར་བསྒྲུབས་པས་ཉིན་མཚན་
འདའ་བར་བྱས།
དེ་ནས་བླ་མ་དམ་པ་ངག་དབང་ཡོན་ཏན་བཟང་པོའི་གསུང་བཀོད་
ལྟར། དཔལ་འཛམ་ཐང་བསམ་འགྲུབ་ནོར་བུའི་གླིང་ནས་གྲྭ་བརྒྱད་ཅུ་ལྷག་
བྱོན་ནས་ཉིན་གཉིས་ལ། དུས་འཁོར་རྙིང་བ་གསུངས་ཏེ་ཞབས་བརྟན་དུ་
བསྔོས། འདི་སྐབས་རྗེ་བླ་མ་རང་ཉིད་ནས། གསོལ་སྨན་ཐུན་རེ་གཉིས་ལས་
མི་བཞེས་ཤིང་ཞབས་བརྟན་རིམ་གྲོ་སོགས་ཀྱི་སྤྲོས་པ་ཆེར་མི་གནང་བར།
རྒྱུན་གྱི་ཐུགས་དམ་རྣམས་ཆག་མེད་མཛད་ཅིང་ཐུགས་བག་ཕེབས་པའི་རྣམ་
པས་ལྷོད་འབེལ་གྱིས་བཞུགས་པ་གནང་། འོན་ཀྱང་སྐུ་ཡི་རྣམ་པ་དང་གསུང་
གི་གདངས་སོགས་ནམ་རྒྱུན་དང་མི་མཚུངས་པར་ཅུང་ཟད་ལོད་པའི་ཚུལ་སྣང་
བས་ཕྱག་གཡོག་པ་རྣམས་སེམས་ཤིན་ཏུ་འཚབ་པས་ཞབས་བརྟན་རིམ་གྲོ་ཉིན་
མཚན་ཁོར་མོ་ཡུག་ཏུ་བསྒྲུབས། དེ་ནས་གཙང་བ་མཆོག་སྤྲུལ་རིན་པོ་ཆེ་ངག་
- 336 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
དབང་བསོད་ནམས་དཔལ་ལྡན་ཕྱོགས་ལས་རྣམ་རྒྱལ་ཆེད་དུ་གདན་དྲངས་
ནས། ཁོང་དཔོན་སློབ་རྣམས་ཀྱིས་ཉིན་གསུམ་ལ་བཀའ་བརྒྱད་དང་། ཉིན་
ལྔར་སློབ་མ་རྣམས་དཔལ་རྟ་མཆོག་རོལ་པའི་སྒྲུབ་ཆེན་ལ་འཚོགས། གཞན་
ཡང་། འབྲོག་དགེ་བསམ་འགྲུབ་གླིང་དང་། རྔ་སྟོད་རྩི་ནང་མི་འགྱུར་བདེ་
ཆེན་གླིང་། ཨ་དཔའ་བསམ་གཏན་གླིང་། ལྕམ་མདའ་དགོན། ཁང་སར་
ཉིན་ཡུལ་ཇོ་ནང་དགོན། འཛམ་ཐང་གཙང་བ་དགོན་སོགས་དགོན་མ་ལག་
རྣམས་ཀྱིས་སྔ་གཞུག་ཀུན་ཏུ་ཞབས་བརྟན་རིམ་གྲོ་མི་དམན་པ་ཕུལ། །
དེ་དག་གི་རིང་ལ་དོན་གཉིས་མི་དམན་པའི་སྐྱེས་བུ་དམ་པ་འགས་རྗེ་བླ་
མ་རིན་པོ་ཆེ་དང་ཞལ་འཛོམས་ཞུས་ཏེ། སྐུའི་སྙུན་འདྲི་དང་བརྟན་བཞུགས་
ཕུལ་རིམ་ནི། །
གནམ་ལོ་གསར་བའི་ཟླ་དང་པོའི་ཚེས་དྲུག་གི་ཉིན། བསེ་མཆོག་སྤྲུལ་
རིན་པོ་ཆེ་ཀུན་བཟང་གཞན་ཕན་སྐུ་དངོས་ཕེབས་སྒོས་སྙུན་འདྲི་དང་བརྟན་
བཞུགས་ཕུལ། ཚེས་བརྒྱད་ལ་སྤྲུལ་ཐུབ་བསྟན་ཆོས་ཀྱི་འོད་ཟེར་ཕེབས་ནས་
བཞུགས་ཞུས་ཕུལ།
ཚེས་དགུ་ལ་གཙང་ཆེན་རྡོ་རྗེ་སློབ་དཔོན་ངག་དབང་འཇིགས་མེད་རྡོ་
རྗེ་ཕེབས་ཏེ་ཕན་ཚུན་གསུང་འཕྲོས་རྒྱུན་རིང་མཛད་ནས། བསྟན་འགྲོའི་དོན་
ལ་ཐུགས་བསྐྱེད་རླབས་པོ་ཆེའི་སྒོ་ནས་སྐུ་ཡི་སྙུན་གཞི་མྱུར་དུ་དྭངས་ཏེ་ཞབས་
པད་ཡུན་བརྟན་གྱི་བཀའ་དྲིན་བརྩེ་དགོངས་ཅི་ནས་ཀྱང་སྐྱོངས་དགོས་ཚུལ་
ཞུས། །
ཚེས་བཅུའི་ཉིན་འབྲོག་དགེའི་མཆོག་སྤྲུལ་ཀུན་དགའ་ཡོན་ཏན་ལྷུན་
གྲུབ་བྱོན་ཏེ་ཐུགས་སྐྱོ་བའི་སྒོས་སྙུན་འདྲི་ཞུས།
- 337 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཚེས་བཅུ་གསུམ་ལ་མཁར་མཆོག་སྤྲུལ་རིན་པོ་ཆེ་ཤེས་རབ་ཆོས་འཕེལ་
རྒྱ་མཚོ་གང་ཉིད་ཕེབས་ཏེ། ཚེ་སྒྲུབ་དང་། ཚེ་དབང་སོགས་ཀྱི་སྒོ་ནས།
མཆོག་སྤྲུལ་གང་ཉིད་ཀྱི་ཞལ་སྔ་ནས་ཀྱིས། སྤྱིར་རྒྱལ་བའི་བསྟན་པ་རིན་པོ་ཆེ་
དང་། དགོས་ཀུན་མཁྱེན་དོལ་པོའི་རང་བསྟན་ ཤིན་ཏུ་ཉག་ཕྲ་བའི་དུས་
འདིར་ཁྱེད་ལྟ་བུ་ཞིག་གིས་བཤད་སྒྲུབ་ཟུང་འབྲེལ་གྱི་བསྟན་པའི་གདུང་མ་
བསྣམས་ན་སུ་ཞིག་གིས་འཛིན། རྒྱུ་མཚན་དེའི་ཕྱིར་ན་ཉིད་སྐུ་རྟ་བདུན་
དབང་བོ་ལ་མི་མཐུན་ཆུ་འཛིན་གྱིས་མི་སྒྲིབ་པར་ངེས་དོན་སྙིང་པོའི་པད་ཚལ་
ཡུན་དུ་སྐྱོང་བའི་ཐུགས་བསྐྱེད་ནམ་ཡང་མི་འདོར་བའི་ཞལ་བཞེས་གང་ལེགས་
ཤིག་གནང་བར་མཁྱེན་མཁྱེན་ཞེས་སོགས་ཞུ་ཚིག་རུས་པ་ཅན་མང་བོར་ཕུལ། །
ཚེས་བཅུ་དྲུག་ལ་ལྕམ་མདའི་མཁན་ཤེས་རབ་གསལ་བྱེད་ཕུན་ཚོགས་
འབྱུང་གནས་ཕེབས་ཏེ་སྙུན་འདྲི་དང་བརྟན་བཞུགས་ཕུལ། ཉིན་དེར་འབྲོག་
དགེའི་སྤྲུལ་སྐུ་ངག་ གི་ དབང་ཕྱུག་ཚང་ ཕེབས་ནས་ སྙུན་འདྲི་དང་ བརྟན་
བཞུགས་ཕུལ། །
ཚེས་བཅུ་བདུན་ལ་གཙང་བ་སྐུ་ངག་ཆེད་དུ་བྱོན་ནས་བརྟན་བཞུགས་
ཟབ་ནན་ཕུལ། །
ཚེས་བཅུ་དགུ་ལ་གཙང་བ་སྐུ་འབྲིང་ཕེབས་ཏེ་བསྟན་དང་འགྲོ་བའི་
དོན་དུ་ཞབས་པད་བསྐལ་བརྒྱར་བརྟན་དགོས་པའི་བཞུགས་ཞུས་ཕུལ། དེ་
དག་ནི་ཕེབས་རིམ་ལྟར་བྲིས་པ་ཡིན། །
ཟླ་གཉིས་པའི་ཚེས་གསུམ་ལ། འཕགས་ཡུལ་ནས་འཇམ་མགོན་བླ་མ་
སྒྲོལ་བའི་མགོན་པོའི་སྐུ་ཡི་སྒྱུ་འཕྲུལ་ཁལ་ཁ་རྗེ་བཙུན་དམ་པ་འཇམ་དཔལ་
རྣམ་གྲོལ་ཆོས་ཀྱི་སྡེས། སྲིད་ཞིའི་སྤྱི་ནོར་༧གོང་ས་སྐྱབས་མགོན་མཆོག་ལ་རྗེ་
– 338 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
བླ་མ་རིན་པོ་ཆེའི་སྐུ་སྙུན་ལྕི་བ་བཞེས་ཚུལ་གྱི་དོན་སྐོར་རྣམས་སྙན་ཞུ་ཕུལ་བས།
གོང་ས་མཆོག་གིས་ཀྱང་ཐུགས་ཁྲལ་ཆེན་པོ་གནང་ཞིང་རྣམ་རྒྱལ་གྲྭ་ཚང་དང་།
རྒྱ་གར་འཕགས་པའི་ཡུལ་གྱི་ཇོ་ནང་མ་དགོན་སོགས་ནས་ཞབས་བརྟན་རིམ་གྲོ་
གནད་དུ་འགྲོ་བ་བསྒྲུབས་ཚུལ་གྱི་ཁ་པར་འབྱོར། ཚུལ་དེ་རྣམས་སྙན་དུ་ཞིབ་
ཞུས་བགྱིས་པར་ཐུགས་དགྱེས་ཚོར་ཆེན་པོར་གནང་། དེ་ལུགས་ལྟར་སྤྲུལ་
རིན་པོ་ཆེ་པདྨ་བློ་གྲོས་དང་། སྤྲུལ་བཀྲ་ཤིས་བརྟན་པ་སོགས་ཀྱིས་ཀྱང་ཁ་པར་
ལན་འགའ་འབྱོར། ཚེས་ལྔ་ནས་སློབ་ཚོགས་ཡོངས་ཀྱིས་ཉིན་གསུམ་ལ་ཀུན་
མཁྱེན་མཆོད་པའི་སྒོ་ནས་ཚོགས་བྱེ་བ་དང་། མཚན་རྒྱུན་བྱས་ནས་སེང་
གདོང་བཟློག་པ་དང་ཡིག་བརྒྱ་བྱེ་བ་བཅུ་གསུམ་སོགས་ཞབས་བརྟན་རིམ་གྲོ་
འབད་པ་ཡོད་དགུས་ཆེ་ཐང་དུ་བརྩོན། །
དེ་དག་གི་སྔ་ཕྱི་ཅི་རིགས་སུ། རྗེ་བླ་མ་རིན་པོ་ཆེ་ལ་གློ་སྙིང་བྲང་གསུམ་
གཏད་པའི་བུ་སློབ་བླ་གྲྭ་སྦྱིན་བདག་མཆོག་དམན་མང་བོ་ཐག་རིང་ཐུང་ནས་
སྙུན་འདྲིར་སླེབས་ཤིང་། ཞབས་བརྟན་གྱི་རིམ་པ་རྣམས་རང་ནུས་ཅི་ཡོད་
ཀྱིས་བསྒྲུབས་ཏེ། ཐམས་ཅད་ཀྱིས་གདོང་མཆི་མ་དང་བཅས་བརྟན་བཞུགས་
གང་ཞུས་རྣམས་ལ་བབ་བསྟུན་གྱི་གསུང་ལན་ཡིད་ཚིམས་པ་རེ་གནང་། དེ་ནི་
ཚེ་རབས་ཀུན་ཏུ་ཐུགས་བརྩེ་བས་རྗེས་སུ་འཛིན་པའི་དགེ་མཚན་དུ་མངོན། །
དེའི་ཉིན་ཞིག ཉེ་གནས་ལ་ཆུ་ཚོད་བདུན་ལ་ཐོན་ཡོད་དམ་ཞེས་
བཀའ་འདྲི་གནང་བར། ཡོད་ཞུས་ཚེ། འོ་ན་སྒྲུབ་གྲྭ་བ་ཡོངས་རྫོགས་འདིར་
ཤོག་དང་། སྔོན་འགྲོ་དང་། དུས་འཁོར་འཕོ་བ། ཐུན་མོང་མ་ཡིན་པའི་
སྨོན་ལམ་རྒྱལ་བ་རྒྱ་མཚོ་མ་སོགས་ལྷན་དུ་འདོན་གསུངས། དེ་ནས་སྒྲུབ་གྲྭ་བ་
ལ་བརྡ་སྦྱར་བས་ཁོང་རྣམས་ཕེབས་པ་དང་མཉམ་དུ་སྦྱོར་དྲུག་སྔོན་འགྲོའི་
- 339 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྐྱབས་འགྲོ་ནས་བཟུང་སྟེ་གདུང་དབྱངས་དྲག་པོའི་སྒོ་ནས་གསུངས་ཏེ། རྡོར་
སེམས་བསྒོམ་བཟླས་ཀྱི་སྐབས། ཞལ་ནས། ད་ཅུང་ཟད་སྡོད་དང་གླེང་མོལ་
ཞིག་མཆིས་གསུངས། དེ་ནས་བདག་གིས་གཞོན་ནུའི་དུས་ནས་ད་བར་དུ།
ཐུན་མོང་ལམ་གྱིས་རྒྱུད་སྦྱངས་ཏེ་དཔལ་དུས་ཀྱི་འཁོར་ལོའི་བསྐྱེད་རྫོགས་གྱི་
ལམ་གྱི་གཞིར་བྱས་ནས་དམ་པའི་ཆོས་སྒྲུབ་ཁུལ་དང༌། རླུང་ནང་གི་མར་མེ་
བཞིན་དུ་ངེས་དོན་གྱི་བསྟན་པ་རིན་པོ་ཆེ་ཉག་ཕྲ་བའི་དུས་སུ་ཅུང་ཟད་ཕན་དུ་
རེ་སྟེ་སྐལ་བཟང་སློབ་བུ་རྣམས་ལ་དབང་ལུང་མན་ངག་གི་རྒྱུན་སྤེལ་བ་སོགས་
བསྟན་སྲིད་ལ་ཅུང་ཟད་ལག་རྗེས་བཞག་ཐུབ་པའི་སྐལ་བ་བཟང་པོ་བྱུང་བས།
ད་ནི་ཤི་ཡང་འགྱོད་པ་མེད། ཁྱེད་རྣམས་ཀྱིས་ཀྱང་རང་རང་གི་སྡོམ་གསུམ་
མིག་འབྲས་ལྟར་བསྲུངས་ཏེ་ལས་འབྲས་ལ་ངེས་པ་བསྐྱེད་ཅིང་། འཁོར་བ་
སྡུག་བསྔལ་གྱི་རང་བཞིན་དུ་རྟོགས་ནས་ཐར་འདོད་བཅོས་མིན་བསྐྱེད། སྡུག་
བསྔལ་གྱིས་མནར་བའི་མ་རྒན་སེམས་ཅན་རྣམས་ལ་སྙིང་རྗེ་དང་བྱང་སེམས་
བསྐྱེད། དེའི་སྒོ་ནས་ ཚོགས་བསགས། སྒྲིབ་གཉིས་ཀྱི་གཉེན་ པོ་ གནས་
ལུགས་ཀྱི་ལྟ་བ་སྒོམ། དེའི་ཐབས་སུ་རྩ་རླུང་ཐིག་ལེའི་རྣལ་འབྱོར་དང་སྡོམ་
གསུམ་རྣམ་པར་དག་པ་འདི་གལ་ཆེ་བ་དང་
། ཁོ་བོའི་རེ་བ་ཡིན་པས། ཁྱེད་
བུ་སློབ་རྣམས་མ་འཆུགས་ཞེས་རྒྱུན་གྱི་ཉམས་ལེན་གྱི་སྙིང་པོ་བསྡུས་ཏེ་གསུངས།
ཅེས་ཐུགས་དགོངས་དག་པ་མཁའ་སྤྱོད་དུ་གཏད་པའི་ཞལ་ཆེམས་རི་ལྟར་ལྕི་བ་
ལྷུག་པར་ཕེབས་པས། དེར་འདུས་སྤྱི་དང་། བྱེ་བྲག་སྒྲུབ་གྲྭ་བ་རྣམས་དང་།
སྒྲུབ་དཔོན་ཨ་ཁུ་ངེས་དོན་རྒྱ་མཚོ་སོགས་ཐུགས་དྲན་སྟོར་བ་ལ་ཐུག དེར་
འདུས་རྣམས་ཞལ་མཆི་མས་བརྣང་བཞིན་གདུང་ཤུགས་དྲག་པོས། བླ་མ་རྡོ་
རྗེ་འཆང་ཆེན་པོ་ཁྱོད་ཀྱིས་བདག་ཅག་སློབ་བུ་རྣམས་ཐུགས་བརྩེ་བས་རྗེས་སུ་
- 340 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
བཟུང་སྟེ་སྐུ་འགྱུར་མེད་ཚེ་མཐའ་ཡས་པའི་ངོ་བོར་བཞུགས་པའི་ཞལ་བཞེས་
གནང་བ་ཅི་ནས་ཀྱང་མཁྱེན་མཁྱེན་ཞེས་ནན་ཞུས་ཨུ་ཚུགས་བྱས་ནས་ཞུས་ཚེ།
རྡོ་རྗེ་འཆང་ཉིད་ཀྱིས། རྟེན་འབྲེལ་ལེགས་ཚུལ་གསུངས་པ་ལས་ཞེ་བློ་བདེ་
བའི་ཞལ་བཞེས་ཡིད་ཚིམས་པ་ཞིག་མ་ཕེབས་པའི་སྟེང་། རྡོ་རྗེ་དང་དྲིལ་བུ་
སོགས་མཆོག་སྤྲུལ་ཐུབ་བསྟན་འོད་ཟེར་ལ་གནང་ངོ༌། ། ཐུགས་རྗེ་འདབ་
སྡོང་འཛུམ་པའི་དཔལ་མངའ་བ། ། ཐུབ་བསྟན་ཟེའུ་འབྲུ་གཡུར་དུ་ཟ་བའི་
དཔྱིད། ཕུན་ཚོགས་དྲི་ཞིམ་འོད་ཟེར་བྱེ་བ་བརྒྱས། ། སྐལ་བཟང་བུང་བའི་
དགའ་སྟོན་རྣམ་པར་འཕེལ ། ། ཞེས་ཀྱང་སྨྲའོ། །
དེ་ལྟར་སྐུ་སྙུན་དྲག་པོ་བཞེས་པའི་ཚུལ་བསྟན་ཏེ་རིང་མིན་མྱུར་དུ་
གཟིམ་ཁྲིའི་ཐ་མར་འགྱུར་བའི་ལྟས་མངོན་ན་ཡང་། བླ་གྲྭ་སྤྱི་ནས། བརྟན་
བཞུགས་དང་སྐུའི་ཞབས་བརྟན་རིམ་གྲོ་གཟབ་ལྡན་བློ་ཡུལ་ལས་འགོངས་པ་
བསྒྲུབས་པས་ལོ་གཅིག་དང་ཟླ་བ་དྲུག་ལྷག་ལ་སྙན་བཞེས་ཆེར་མེད་པའི་ཚུལ་
གྱིས་བཞུགས་པ་ནི། སློབ་དཔོན་ཡེ་ཤེས་སྙིང་པོས། འདི་དག་ལ་སོགས་ཚིག་
གིས་ནི། ། དེ་དག་བྱིན་གྱིས་བརླབས་པར་བསྟན། ། དེ་ནི་བདུད་གཉིས་
བཅོམ་པ་ཡིས། ། གདུལ་བ་ལ་ནི་ཐུགས་བརྩེའི་ཕྱིར། ། ཞེས་དང་། དཔལ་
མགོན་ཀླུའི་ཞབས་ཀྱིས། ཙུནྡས་གསོལ་བཏབ་ཟླ་བ་གསུམ་དུ་བཞུགས། །
ཞེས་གསུངས་པ་ལྟར། སྔོན་སྟོན་པ་བཅོམ་ལྡན་འདས་ལ་ མགར་བའི་བུ་
ཙུནྡས་གསོལ་བ་བཏབ་པ་དང་སྐུ་དངོས་ཀྱི་གདུལ་བྱ་ཐ་མ་ཀུན་ ཏུ་རྒྱུ་རབ་
བཟང་དང་། དྲི་ཟའི་རྒྱལ་བོ་རབ་དགའ་གཉིས་ལུས་པ་འདུལ་བའི་ཕྱིར།
ཕུང་བོ་ལ་དབང་མངའ་བ་བསྟན་ནས་འཚོད་པའི་འདུ་བྱེད་བྱིན་གྱིས་བརླབས་
པ་དང་ཆ་འདྲ་བའི་གསང་བ་བསམ་གྱིས་མི་ཁྱབ་པ། མི་ཕྱེད་རྡོ་རྗེའི་སྐུ་ཉིད་
- 341 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལ། ། སྙུན་མེད་བགྲེས་པ་མི་མངའ་ཡང་། ། ཞེས་གང་གསུངས་པའི་ངང་
ཚུལ་ལས་མ་འདས་སོ། ། ཚེས་དྲུག་གི་ཞོགས་པར། མཁན་ཆོས་འཕེལ་སྙན་
འདྲི་ལ་ཕེབས་ཏེ་སྡོམ་པ་གསུམ་གྱི་བཅས་མཚམས་ལས་འགལ་བ་ཐམས་ཅད་
ནོངས་འགྱོད་ཀྱིས་བཟོད་གསོལ་ཕུལ། །
ཡང་བར་སྐབས་ཀྱི་གསུང་འཕྲོས་སུ། རྟོགས་པའི་དབང་ཕྱུག་དཀོན་
མཆོག་ཆོས་ཀྱི་རྒྱ་མཚོ་ནས་བཟུང་ཁོང་དང་བཅས་པའི་རྡོ་རྗེ་སློབ་དཔོན་རྣམས་
ཀྱི་དགུང་སྙིང་གླང་ཡིན་ཞིང་། བསྐལ་བ་སྦྲུལ་ལོ་ལ་ཐམས་ཅད་ཀྱིས་དག་ཞིང་
གཟིགས་པ་བཞིན། གྲུབ་དབང་དམ་པ་བླ་མ་ཀུན་དགའ་རྒྱལ་མཚན་པའང་།
དགུང་ལོ་དོན་བདུན་དུ་སོན་པའི་བསྐལ་བ་མེ་སྤྲུལ་ལོར་སྐུ་གཤེགས་པའི་དགུང་
གྲངས་སྟེང་དུ། ཁོ་བོའང་ཤི་ངེས་སྙམ་ཡང་། ད་སྐབས་རྐྱེན་འགའ་ཞིག་གི་
འཚེ་ངོ་ཤར་བས་དེའི་ཐོག་ཏུ་མི་ཁེལ་ལམ་སྙམ་ཞེས་ཡུན་རིང་མི་བཞུགས་པའི་
གསུང་ཉམས་ཡིད་སྐྱོ་བ་མང་དུ་བྱུང་།
ཚེས་བཅུ་གཉིས་ལ་འབྲོག་དགེའི་སྒྲུབ་ གྲྭ་བ་རྣམས་ སྙུན་འདྲི་དང་
བརྟན་བཞུགས་ཞུ་བར་ཕེབས། བདག་ཅག་རྣམས་ཐུགས་བརྩེ་བས་རྗེས་སུ་
བཟུང་སྟེ། བསྟན་འགྲོའི་དོན་དུ་སྐུ་ཚེ་འཇིགས་མེད་རྡོ་རྗེ་ལྟར་བརྟན་དགོས་
པའི་བཞུགས་ཞུས་ཕུལ། བཅོ་ལྔའི་དགུང་མོའི་སྲོད་ཀྱི་དུས་སུ། ཞལ་ནས།
མཁའ་འགྲོ་མ་ཞིག་གིས་ནི་ར་ཀན་ནི་ར་ཀན་ཟེར་གྱིན་འདུག་གསུངས། དེ་ནི་
ལེགས་སྦྱར་སཾསྐྲྀཏའི་སྐད་ཡིན་པས་དེའི་དགོངས་གཞི་ཟབ་པར་སྣང་། དེ་
དག་གི་སྐབས་ཤིག་ཏུ་ཡང་ཞལ་ནས། སྔོན་ཆད་ཁོང་ལ་བསྔོ་རྟེན་ཕུལ་བའི་
ཆོས་རྗེ་མའི་ཆུ་ནང་པོ་པོ་ཟེར་བ་ད་སྐབས་ངན་སོང་དུ་ཡོད་ཚུལ་དང་། དེར་
མ་ཟད། ཁོང་གི་མེས་པོ་བློ་ཁོ་ཟེར་བའི་སྡུག་ཅན་ཞིག་ཡོད་པ་དེའང་ངན་སོང་
- 342 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
དུ་ཡོད་ཅེས་ཐུགས་སྐྱོ་བའི་ཚུལ་གནང་། པོ་པོའི་བུ་ལ་གཤེན་པོ་དེའི་དོན་དུ་
རླབས་ཆེན་གྱི་དགེ་ཚོགས་འདི་དང་འདི་བསྒྲུབ་དགོས་ཞེས་ཐུགས་བཀོད་
འཛེམ་མེད་དུ་ཕབ། །
དེ་དག་ནི། སྔོན་གྲོ་བྱིན་སྐྱེས་རྣ་བ་བྱེ་བ་རི་ཡི་དྭགས་ཀྱི་ཡུལ་དུ་བྱོན་
སྐབས་ཡི་དྭགས་མོ་འགའ་ཞིག་དང་འཕྲད་དེ། དེ་དག་གིས། ཁོང་ལ་ཁྱེད་
ཀྱང་གནས་པའི་གྲོང་དུ་འགྲོ་ན་བདག་གི་བུ་མོ་སྨད་འཚོང་བྱེད་པ་དེ་ལ་ཁྱེད་ཀྱི་
ཕ་མ་སོགས་ངས་མཐོང་བས། དེ་དག་ན་རེ། ལས་འདིའི་འབྲས་བུ་ནི་ཡིད་
དུ་མི་འོང་བ་ཡིན་གྱིས་དམ་པ་མ་ཡིན་པའི་ཆོས། སྡིག་པ་དེ་སྤོངས་ཤིག་ཟེར་
རོ་ཞེས་གསུངས་ཤིག དེ་ཡིད་མི་ཆེས་ན་ཁྱོད་ཀྱི་སྔོན་གྱི་ཕའི་ཁང་བ་ན་ལྕགས་
ཟངས་གསེར་གྱི་གང་བ་བཞི་དང་། གསེར་གྱི་འཁར་བ་དང་། རིལ་བ་སྤྱི་
བླུགས་ཡོད་ཀྱི། དེ་དག་ཕྱུང་ལ་དུས་དུས་སུ་འཕགས་པ་ཀ་ཏྱཱ་ན་ཆེན་པོ་ལ་
བསོད་སྙོམས་ཕུལ་ནས་བདག་ཅག་གི་མིང་ནས་ཕྱུང་སྟེ་ཡོན་བསྔོ་བ་བྱོས་ཤིག་
དང་། དེའི་ལས་དེ་སྲབ་པ་དང་ཡོངས་སུ་ཟད་པར་འགྱུར་རོ་ཞེས་ཟེར་རོ། །
དེ་བཞིན་དུ། སློབ་དཔོན་ཛེ་ཏཱ་རིའི་རྣམ་ཐར་སོགས་ཀྱང་དེ་དང་མཚུངས་པ་
དང་། དེ་ལྟར་གོང་དུ་བཤད་པ་ལྟར་རྗེ་བླ་མ་རིན་པོ་ཆེས་དམྱལ་བའི་གནས་
སོགས་གཟིགས་ཚུལ་ནི་འཕགས་པའི་རྣམ་པར་ཐར་བ་ལས་མ་འདས་སོ། །
སྐུ་བསྙུང་བཞེས་ པ་ ནས་ བཟུང་ སྔར་ དང་ མི་འདྲ་བར་དགའ་སྡུག་
ཆགས་སྡང་སོགས་ཀྱིས་མཚོན་རྟོག་ཚོགས་ཐམས་ཅད་འགག་སྟེ་གང་སྣང་དག་
པའི་རྣམ་རོལ་དུ་ཤར་བ་མ་ཟད། ཞལ་ནས། སེམས་བདེ་བ་ཆེན་པོ་ཉམས་
སུ་མྱོང་གིན་འདུག་ཅེས་གསུངས། འདི་ནི་བཀའ་གདམས་པའི་དགེ་བཤེས་
སྤྱན་སྔ་བས། ཤཱ་བོ་སྒང་བ་ལ། ཁྱོད་བློ་སྦྱོང་བ་ལ་རྐྱེན་ངན་གྲོགས་སུ་ཤར། །
- 343 –



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྡུག་བསྔལ་བདེ་བར་མྱོང་བ་ངོ་མཚར་ཆེ། ཞེས་གསུངས་པ་ལྟར་ཤིན་ཏུ་ངོ༌
མཚར་ཆེ་བའི་གནས་ཡིན་ཏེ། བསླབ་བཏུས་ལས་ཀྱང་། དེ་ལ་སྡུག་བསྔལ་
ཆུང་ངུ་ལ་གོམས་པ་སྔོན་དུ་བཏང་ན་དཀའ་བ་དང་ཤིན་ཏུ་དཀའ་བ་ལའང་
གོམས་པ་འགྲུབ་སྟེ། དཔེར་ན། གོམས་པའི་དབང་གིས་སེམས་ཅན་ཐམས་
ཅད་སྡུག་བསྔལ་ལ་བདེ་བར་འདུ་ཤེས་པ་བཞིན་དུ། སྡུག་བསྔལ་བྱུང་བ་
ཐམས་ཅད་ལ་བདེ་བར་འདུ་ཤེས་པ་ཉིད་དུ་གནས་པར་འགྱུར་རོ། ། འདིའི་
རྒྱུ་མཐུན་པའི་འབྲས་བུ་ཆོས་ཐམས་ཅད་བདེ་བས་ནོན་པ་ཞེས་བྱ་བའི་ཏིང་ངེ་
འཛིན་ཐོབ་པ་ཡིན་ནོ། ། ཞེས་གསུངས་པའི་ལུང་དོན་སྐུ་ཉམས་སུ་བསྟར་བ་
ལགས་སོ། །
དེ་ནས་སྐུ་སྙུན་ཅུང་ཟད་དྭངས་སྐྱེད་བྱུང་སྟེ་རྒྱུན་གྱི་ཐུགས་དམ་གྱི་རིམ་
པར་བརྩོན་བཞིན་བཞུགས། ཚེས་བཅུ་དགུ་ལ་ཐུགས་སྲས་མཆོག་སྤྲུལ་དམ་པ་
ཀུན་དགའ་ཡོན་ཏན་ ལྷུན་འགྲུབ་སྙུན་འདྲི་ལ་ ཕེབས་ པར། སྐུ་ཁམས་ཇེ་
དྭངས་ཡིན་པས་ཐུགས་དགྱེས་དཔེ་ཟླ་དང་བྲལ་བའི་ངང་ནས་གསུང་འཕྲོས་སུ།
རྩིས་རིག་ཀུན་འདུས་ཀྱི་དེབ་ཏུ་རྟོན་བཞི་ལྡན་པ་རིགས་ལྡན་སྤྲུལ་བའི་སྐུའི་
རྣམ་ཐར་རྒྱས་པ་ ཡོད་ཚུལ་ཞུས་ པས་ ཐུགས་དགྱེས་ཚོར་ཆེན་པོར་གནང་།
ཉིན་གུང་དུ་སླེབས་མཚམས་སུ། ཞལ་ནས། རྒྱ་དང་། སོག་པོ། བོད་
སོགས་མི་རིགས་མང་བོས་སོར་བཅུ་སྙིང་གར་བཀོད་དེ་འགྲོ་བཞིན་འདུག་ཅེས་
གསུངས་པའི་དགོངས་གཞི་གང་ཡིན་ཕྲན་ལྟ་བུས་དཔོག་དཀའ། ཕྱི་དྲོར་རྩིས་
རིག་ཀུན་འདུས་ཀྱི་དེབ་ལྔ་ཡོད་པ་བླུས་ཏེ། དེའི་ནང་གི་ཀུན་མཁྱེན་རྣམ་ཐར་
ཡོངས་རྫོགས་སློབ་བུ་སྐུ་ལྔས་སྒྲ་དག་གསལ་གསུམ་དང་ལྡན་པའི་སྒོ་ནས་སྙན་
དུ་ཞིབ་ཞུས་བགྱིས།
- 344 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
ཚེས་ཉེར་གཅིག་གི་སྔ་དྲོར། འབྲོག་དགེ་བསམ་འགྲུབ་གླིང་ནས་ཞལ་
སློབ་ཉེར་དྲུག་ཙམ་སྐུ་མདུན་དུ་འབྱོར་ཏེ། ཞབས་བརྟན་གསོལ་འདེབས་དང་
གནས་བརྟན་ཕྱག་མཆོད་སོགས་ཀྱི་སྒོ་ནས་བརྟན་བཞུགས་ཕུལ། ཡིད་ཙམ་
བཞུགས་རྗེས། ཞལ་ནས། བླ་མའི་སྐུ་ཚེ་བརྟན་པ་དང་། ། བསྟན་པ་རྒྱས་
པར་བྱིན་གྱིས་རློབས། ། ཞེས་པ་སྦྱར་ཏེ་སླར་ཡང་གནས་བཅུ་ཞིག་ཐོན་དང་
ཕྲན་སོ་སྐྱེས་འཆིང་བ་ཀུན་ལྡན་ཞིག་ལ་སྐྱེ་འཆིའི་རང་དབང་གང་ན་ཡོད་མོད་
རྟེན་འབྲེལ་ལེགས་གསུངས། ཚེས་ཉེར་དྲུག་ལ་རྗེ་བླ་མ་ཡོན་ཏན་བཟང་པོས་
གསོལ་སྨན་ མུ་ ཏིག་ཉེར་ལྔ་ ཕུལ་ བ་ཕྱག་ འབྱོར་བྱུང་ཞིང་། ཉིན་དེར་མ་
བསྒྲིགས་རང་འགྲིགས་ཀྱིས་བདུད་རྩི་སྦྱོར་བར་ཁེལ་བས་ཉིན་དེ་ནས་གསོལ་
སྨན་རིལ་བུ་འདོད་མོས་བཞིན་བསྟེན། ཉེར་དགུ་ནས་ཉིན་ལྔ་ལ་ནང་སློབ་
རྣམས་ཀྱི་རེ་སྐོང་དུ་གནམ་ཁབ་ཀྱི་སྦྱོར་བ་སྐུ་ལ་བསྟར། །
ནག་ཟླའི་ཉ་ལ་སྔ་དྲོར། རྗེ་བླ་མ་རིན་པོ་ཆེས་ཆོས་ཚན་བཅོ་བརྒྱད་པ་
སྤྲུལ་འཇིགས་མེད་རྡོ་རྗེ་སོགས་ལ། མཐོང་བ་དོན་ལྡན་ལས་དབེན་གསུམ་
སྔར་ལྟར་ཞིབ་ཁྲིད་མ་ཐུབ་ཀྱང་། སྤྱི་དོན་བམ་བཤད་ཀྱི་སྒོ་ནས་བྱིན་རླབས་
འོད་སྣང་དཀར་བོའི་གྲུ་ཆར་ལྷུག་པར་བརྩེ་བས་སྩལ། དེ་དང་མུ་མཐུད་དུ་
ཆོས་ཚན་བཅུ་བདུན་ པ་ སོགས་ ལ་འཁྲུལ་འཁོར་རྩ་བའི་སྡོམ་གྱི་སྟེང་ནས།
ཡན་ལག་ལྔ་སྦྱོངས་དང༌། ཉི་ཤུ་བ་ཡན་ཆད་མཐོང་བ་བརྒྱུད་པའི་ཕྱག་བཞེས་
ཀྱིས་བརྒྱན་ཏེ་ཞིབ་ཁྲིད་མཛད། ཚེས་ཉེར་བརྒྱད་ཀྱི་གསང་བདག་སྒྲོལ་བའི་
མགོན་པོའི་འདས་མཆོད་དང་འབྲེལ་ལྗགས་བཀོད་ལྟར་འཇམ་དབྱངས་བླ་མ་
ཐུབ་བསྟན་དགེ་ལེགས་རྒྱ་མཚོའི་ཐུགས་ཀྱི་འོ་མཚོ་ལས་བྱུང་བའི་ཀུན་འཁོར་མ་
ལི་ཀ་པར་དུ་བསྐྲུན་པ་ལེགས་འགྲུབ་བྱུང་བར་ཐུགས་དགྱེས་པའི་མཆོད་སྤྲིན་དུ་
-345 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གྱུར། །
སྤྱིར་འདི་སྐབས་ཕྱི་ནང་གི་འགྲུལ་བ་སུ་ཡིན་ཡང་ཅི་དགར་སྐུ་མདུན་དུ་
ཡོང་ན་སྐུ་ལ་གནོད་ངོ་ཡོད་པས་རེ་ཞིག་འགྲུལ་བཀགས་ཀྱི་སྐབས་ཡིན་ཡང་།
འཛམ་ཐང་ཆོས་རྗེའི་བླ་ཚབ་ཅིག་གིས་ནན་ཞུས་ཀྱི་ངོ་མ་ལྡོག་པར། སྐུ་མདུན་
དུ་སྙུན་འདྲི་ལ་འབྱོར་ཞིང་། ལྷ་དར་ཆེ་ལེགས་ཤིག་ཕུལ་ཏེ། རྗེ་བླ་མ་རིན་པོ་
ཆེ་ལ་ཞུ་རྒྱུར། སྤྱིར་རྒྱལ་བའི་བསྟན་པ་རིན་པོ་ཆེ་དང་། དགོས་སུ་རྒྱལ་བ་
གཉིས་པ་ཇོ་ནང་བའི་བསྟན་པ་རིན་པོ་ཆེ་ཐུགས་ཀྱི་དཔལ་བེའུར་བཅངས་ཏེ་
བསྟན་པ་ཕྱོགས་མཐར་རྒྱས་ པའི་ཐུགས་བསྐྱེད་དང་། ཉམ་ཆུང་སློབ་བུ་
ཡོངས་ལ་ཐུགས་རྗེས་གཟིགས་ཏེ་ཞབས་པད་བསྐལ་བརྒྱར་བརྟན་པའི་ཞུ་ནན་
ཆེ་བ་ཕུལ། རྗེ་ཉིད་ཀྱིས་ཀྱང་ཞལ་ནས། མཚུངས་མེད་ཡབ་སྲས་བཅུ་བཞི་
ཁྱེད་རྣམས་ཀྱིས། ། མཁྱེན་བརྩེ་ལྕགས་ཀྱུ་ལྟ་བུས་མྱུར་བཟུང་སྟེ། ། རྟག་
པར་ཁྱེད་ཀྱི་ཞབས་དྲུང་སྐྱེ་བ་དང་། ། གསུང་མཆོག་བདུད་རྩིའི་དཔལ་ལ་
སྤྱོད་པར་ཤོག ། ཞེས་པའི་ཆོས་འབྲེལ་གྱིས་ཁོའི་ཐུགས་བཞེད་བསྐངས།
ཚེས་ཉི་ཤུའི་ཉིན་ནུབ་གླིང་གི་རྒྱལ་ཁབ་འགའ་རེས། བོད་གངས་ཅན་
གྱི་ཆོས་སྲིད་ཀྱི་ཕྱོགས་ལ་ཡོད་དགུ་རྩལ་དུ་བཏོན་ཏེ་རྒྱབ་སྐྱོར་བྱེད་བཞིན་ཡོད་
པ་ཐོས་འཕྲལ། དེ་དོན་འགྲུབ་མིན་ལ་ཐུགས་དམིགས་དང་བཅས་དཔལ་ལྡན་
དམག་ཟོར་མའི་སྒོ་ནས་ཤོ་མོ་བཏབ་པར་འདི་ལྟར་བབས། ལར་མོ་འདི་
བཟང་བར་མཆིས། ། བསྟན་པའི་ཆོས་བྱའམ་གཞི་མོ་ནི། ཁམས་གསུམ་
ཐམས་ཅད་དབང་དུ་འདུ། ། སྟོང་གསུམ་ཐམས་ཅད་ཟིལ་གྱིས་གནོན། ། ང་
རྒྱལ་ཅན་གྱི་མགྲོན་དང་འཕྲད། ། སེང་གེས་གངས་རི་འཛིན་པ་ལ། ། སྲོག་
ཆགས་གཞན་ལ་སྐྲག་མི་དགོས། ། ཆོས་པ་མང་དུ་འགྲོ་བ་ལ། ། གེགས་མེད་
-346 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
དམ་ཆོས་འཕེལ་བར་མཆིས། ། སྙན་གྲགས་ལོངས་སྤྱོད་རྒྱ་ཆེར་འབྱུང་། །
ཞེས་འཕྲལ་ཕུགས་ཀུན་ཏུ་བཟང་བར་བཤད། ཅེས་པ་འདི་ལྟ་བུ་ཞིག་བབས་
པས་ཚིག་དོན་གང་ལ་བརྟག་ཀྱང་རྟེན་འབྲེལ་ལེགས་ཞེས་ཐུགས་ཧ་ཅང་དགྱེས་
ཚོར་མཛད། ཚེས་ཉེར་གཅིག་ཉིན་ཀུན་དགའ་ཡོན་ཏན་ལ་རྡོ་རྗེ་མི་འཁྲུགས་
པའི་ཆོ་གའི་སྟེང་ནས་ཞིབ་ཁྲིད་ཀྱི་སྒོས་བྱིན་ཕབ། །
ཟླ་ལྔ་བའི་ཚེས་ཉེར་ གཉིས་ ཉིན། སྒྲུབ་བརྒྱུད་བསྟན་པའི་མཛོད་
འཛིན་ངག་དབང་ཡོན་ཏན་བཟང་པོ་སྐུ་དངོས་ཕེབས་ཀྱིས་སྙུན་འདྲིར་བྱོན་ཏེ།
སྦྲང་རྩི་ཀ་ཏོ་ར་གང་གིས་མཇལ་རྟེན་བྱས་ཤིང་། བསྟན་པའི་རྩ་ལག་ཆེན་པོ་
རྣམ་གཉིས་ཞལ་འཛོམས་པར། ངག་དབང་ཡོན་ཏན་བཟང་ལ་རྗེ་བླ་མ་རྡོ་རྗེ་
འཆང་གི་ཞལ་ནས། ཁོང་གི་ཉམས་དང་རྨི་ལམ་གྱི་ཁྱད་པར་འགའ་ཞིག་དང་།
ལྷག་པར་སྐྲུན་བཞེས་བྱུང་ཚུལ་སོགས་ཀྱི་གསུང་འཕྲོས་རྒྱུན་རིང་ཙམ་བསྐྱངས་
ཏེ། ད་རེས་ཀྱི་ནད་འདི་དྲག་ཐུབ་པ་དཀའ་ཡང་། ལུས་རྟེན་འདིའི་སྟེང་
ནས་རྒྱལ་བའི་བསྟན་པ་རིན་པོ་ཆེ་ལ་ཞབས་ཕྱི་ནུས་ཚོད་ཅིག་ཞུ་ཁུལ་བྱས་པ་
ཡིན། དབང་རྒྱུན་ལུང་རྒྱུན་ཐམས་ཅད་ཀྱང་ཕྱོགས་ཡས་མས་སུ་སྤེལ་ཟིན།
ད་ནི་ཁྱེད་རྣམས་ཀྱི་སྡུན་ཆོད་ན་ལེགས་པ་དང་། ཡོན་ཏན་མ་ལུས་པའི་ཕུང་
བོར་གྱུར་བ་རྗེ་གུ་ཎའི་ཞབས་ཁྱེད་ཀྱིས་ཐུགས་རྒྱ་སྔར་ལས་ཀྱང་ཆེ་བར་བསྐྱེད་
དེ། དཔལ་རྒྱལ་བ་ཇོ་ནང་བའི་བསྟན་པའི་རྒྱལ་མཚན་སྲིད་དུ་བསྒྲེངས་པ་ལ་
བཀའ་དྲིན་ཤིན་ཏུ་ཆེ་གསུངས་པར། རྗེ་ཡོན་ཏན་པས་ཀྱང་། སྤྱིར་རྒྱལ་བའི་
བསྟན་པ་དང་། དགོས་ངེས་དོན་ཇོ་ནང་བའི་བཤད་སྒྲུབ་ཀྱི་བསྟན་པའི་ཁུར་
ཁྱེད་ཀྱིས་མ་བཟུང་ན་ སུ་ ཞིག་ གིས་ འཛིན། དེའི་ཕྱིར་སྐུ་ཡི་བསྙུང་གཞི་
འདིའང་ཇེ་དྭངས་སུ་སོང་ནས་སྐུ་ཚེའི་འདུ་བྱེད་ཚེ་མཐའ་ཡས་པའི་ངོ་བོར་
- 347 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱིན་གྱིས་བརླབས་ཏེ་ཞབས་པད་ཡུན་རིང་བརྟན་པར་བཞུགས་པའི་ཐུགས་
འདུན་གནང་དགོས། ལྷག་པར་བདག་ལའང་། འཇུ་ས་འཆང་ས་རྡོ་རྗེ་
འཆང་ཁྱེད་ཉིད་ལས་མེད་པས་དེ་དོན་ཐུགས་ལ་བཞག་སྟེ། སྐུ་ཚེ་ཡུན་རིང་
བརྟན་ན་ཁྱེད་ཀྱི་ཐུགས་བཞེད་མཐའ་དག་ཁོ་བོས་བསྒྲུབ་ངེས། ཁྱད་པར་
ཞབས་བརྟན་གཞི་ཆེན་རེ་བསྒྲུབ་རྒྱུའི་ལྗགས་བཀོད་སྩོལ་བར་མཁྱེན་མཁྱེན་
ཞེས་ཞུས། དེའི་ཚེ་རྗེ་བླ་མས་ཀྱང་། ཐུགས་དགྱེས་པའི་ཞལ་བཞེས་གནང་
བའི་ཚུལ་ མཛད་ ནའང་ བློ་ གདེང་ཁེལ་ བའི་ ལན་ བཟང་ པོ་ ཞིག་ མ་ བྱུང་།
མཇུག་ཏུ་ཡང་ཞལ་ནས། བདག་ད་ལོ་བྲོ་འཚལ་བའི་རྐྱེན་གྱིས། སྒྲུབ་གྲྭ་བ་
རྣམས་ལ་དཔལ་དུས་ཀྱི་འཁོར་ལོའི་མཆོག་དབང་བསྐུར་མ་ཐུབ་པས། ཁྱེད་
ཀྱིས་བཀའ་དྲིན་བསྐྱང་དགོས་གསུངས། དེ་ལུགས་བཞིན། ཚེས་ཉེར་གསུམ་
ཉིན། རྗེ་ཡོན་ཏན་པས། སྒྲུབ་ཁང་བསམ་གཏན་གླིང་ནས་སྒྲུབ་གྲྭ་བ་རྣམས་
ལ་དུས་འཁོར་མཆོག་དབང་སྨིན་རྒྱས་སུ་སྩལ།
དེ་སྐབས་རྗེ་ཡོན་ཏན་བཟང་པོ་ཁོང་གིས། སྒྲུབ་གྲྭ་བ་རྣམས་ལ་གསུང་
རྒྱུར། གསང་སྔགས་ཀྱི་རྡོ་རྗེ་སློབ་དཔོན་ཆེན་པོ་འདི་ལྟ་བུ་ང་ཚོའི་མགོན་
སྐྱབས་སུ་བྱོན་ཡོད་པ་འདིའི་སྐུ་ཚེ་ཡུན་དུ་བརྟན་པ་མ་ཟད། ཐ་ན་ཉིན་ཞག་
གཅིག་ཙམ་ལའང་ཞལ་འཚོ་ཞིང་གཞེས་ན། རང་ཅག་རྣམས་ཀྱི་བསོད་ནམས་
དང་ཡུལ་གྱི་མཆོད་གནས་བླ་ན་མེད་པ་ཡིན་པས་ཞབས་བརྟན་གྱི་རིམ་པའང་
འདི་དང་འདི་གྱིས་ཞེས་ལྗགས་བཀོད་གནང་། སྡོམ་གསུམ་གྱི་བཅས་འགལ་
གྱི་ལྟུང་བ་རྣམས་བཤགས་ཕྱིར་གསུངས་ཏེ། བླ་སློབ་རྣམས་ཀྱིས་ཡིག་བརྒྱ་
རྒྱུན་བསྲིངས་ཏེ་བཟླས། ཕེབས་ཁར། ངག་དབང་ཡོན་ཏན་བཟང་པོ་རྗེ་བླ་
མ་རྡོ་རྗེ་འཆང་གི་ཕྱག་ལ་འཇུས་ཏེ་སྐུ་ཚེ་ཡུན་བརྟན་གྱི་གསོལ་བ་ཡང་ཡང་
- 348 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
བཏབ་སྟེ་ཕན་ཚུན་འབྲལ་དཀའ་བའི་ངང་ནས་ཕྱིར་ཕེབས། དེ་ནི་རྗེ་བླ་མ་
རྣམ་གཉིས་ཐུན་མོང་སྣང་ངོར་སྐུ་ཚེ་འདིར་ཕན་ཚུན་དགྱེས་པའི་མཛུམ་ཞལ་
མཇལ་བའི་ཐ་མར་གྱུར། །
འདི་དག་གི་སྐབས་སོགས་སུ། རྗེ་བླ་མ་རིན་པོ་ཆེས། ཁོ་བོ་ལ་ཉིན་
མཚན་གྱི་སྣང་བ་ཅུང་ཟད་འཆར་རྒྱུ་མི་འདུག རྒྱུན་པར་སེམས་འོད་གསལ་
གྱི་ཀློང་དུ་སོང་བས་བྱ་སྤྱོད་ཐམས་ཅད་དང་། གཞན་གྱིས་བདག་ལ་སྨྲས་པ་
སོགས་ནི་སྣང་གིན་འདུག་ཀྱང་ཡིད་ལ་དྲན་རྒྱུ་མེད་པས་སྨྱོན་པ་ལྟ་བུ་ཞིག་ཏུ་
གྱུར་འདུག་གསུངས། ངེས་པར་དུ་འདི་དག་གི་སྐབས་སུ། སྐུ་གཡོ་འགུལ་
དང་བཀྲེས་སྐོམ་གང་ཡང་མེད་པར། སྤྱོད་ པ་ ཤུགས་འབྱུང་གིས་སྔར་གྱི་
མཛད་པ་སོགས་དང་ཡེ་མི་འདྲ་བའི་མ་བཅོས་དེ་ཀ་ཉིད་དུ་བཞུགས་བཞིན་
ཐུགས་ཀྱི་དགོངས་ཀློང་ཆོས་ཀྱི་དབྱིངས་དང་མི་གཉིས་པའི་ཚུལ་གྱིས་མཉམ་
རྗེས་ཆ་མི་ཕྱེད་པ་ཅན་དུ་གྱུར། ལྷག་པར་བཞེས་གསོལ་སོགས་ལའང་ངེས་
པར་མེད་དེ། རྒྱུད་ལས། མ་ཟོས་བཀྲེས་མེད་ཟོས་ཀྱང་འཇུ། ། ཞེས་པའི་
ངང་ཚུལ་ལས་མ་འདས་ཤིང་། ཐུགས་སྐྱོ་ཡང་སླ་ལ་དགའ་ཡང་སླ། རྐྱེན་
ཕྲན་ཙམ་གྱི་ཆེད་དུའང་སྤྱན་ཆབ་འདོན་པ་དང་། ལྷག་པར་འོད་གསལ་དག་
སྣང་གི་འཆར་སྒོ་འབྱམས་ཀླས་པ་སོགས་ཀྱང་གསང་སྔགས་ཀྱི་རྟོགས་པ་མཐོན་
པོར་ཕེབས་པའི་འབྲས་རྟགས་སུ་གསལ་ལོ།།
ཟླ་དྲུག་པའི་ཚེས་བདུན་ལ། བསེ་ཚང་བློ་བཟང་དཔལ་ལྡན་མཆོག་ལ་
ཏཱ་ར་ནཱ་ཐའི་ཞལ་གདམས་དཔེ་རྒྱན་གསལ་བར་འགྲེལ་བ་རྩོམ་བསྐུལ་གནང་བ་
ཐུགས་དགོངས་བཞིན་བཀའ་དྲིན་བསྐྱངས། ཚེས་བཅུ་གསུམ་ནས་ ཉིན་
གསུམ་ལ་གནམ་ཁབ་བསྟེན། ཚེས་བཅུ་བཞི་ལ་གཙང་སྐོར་ཞོལ་མའི་རྡོ་རྗེ་
- 349 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སློབ་དཔོན་ཡོན་ཏན་རྒྱ་མཚོ་སོགས་སྙུན་འདྲིར་འབྱོར། །
ཟླ་བདུན་པའི་ཚེས་བཞི་ལ་བསེ་ཀུན་བཟང་གཞན་ཕན་དང་། འབྲོག་
དགེ་ཡོན་ཏན་ལྷུན་གྲུབ་དང་། ཉེ་གནས་སོགས་གྲྭ་དྲུག་བཅས་ལྷ་ལྡན་ཞིང་དུ་
ཞལ་ཐང་ཆེན་མོའི་རབ་གནས་མཛད་སྒོར་ཕེབས་དགོས་པའི་བཀའ་ཕབ། དེ་
ནས་གངས་ཅན་འགྲོ་བའི་སྐྱབས་མགོན་པཎ་ཆེན་ཨེར་ཏི་ནི་ཆོས་ཀྱི་རྒྱལ་མཚན་
དང་། བོད་ཀྱི་མཁས་གྲུབ་བཅུ་ཕྲག་བདུན་ལྷག་གིས་ཇོ་ནང་བའི་བླ་མ་རྣམ་
གསུམ་གྱི་བཀའ་འབུམ་ཤིང་པར་བསྐྲུན་ནས་ཁྱབ་སྤེལ་བྱས་ན་ངེས་དོན་གྱི་
བསྟན་པ་དར་བའི་ཞལ་གསུང་གི་བདུད་རྩི་སྙིང་གི་བུམ་པར་བཟུང་ནས། རྗེ་
གུ་ཎའི་ཞབས་ཀྱིས་པོད་བཅུ་ཕྲག་བདུན་ལྷག་གི་པར་ཤིང་ལེགས་འགྲུབ་ཀྱི་
དགའ་སྟོན་དང་འབྲེལ་ཏེ། གངས་ཅན་དགེ་བའི་ཟླ་བ་ཐེངས་གཉིས་པ་
བརྒྱད་པའི་ཚེས་བཟང་ལ་འཚོགས། དེའི་ཚེ་རྗེ་བླ་མ་རིན་པོ་ཆེའི་ཐུགས་ལ་
མནན་ན་མི་ནོན་པའི་སྤྲོ་དགའ་རྒྱས་ཏེ། གདན་སའི་གྲྭ་ཚང་ཡོངས་རྫོགས་
རབ་གནས་ཀྱི་དགའ་སྟོན་དུ་ཕེབས་དགོས་པའི་ལྗགས་བཀོད་སྩལ། ཚེས་བཅུ་
བཞིའི་ཉིན་ཨ་སྐྱོང་ཀུན་དགའ་བཟང་པོ་དང་། སྤྲུལ་ཆོས་གྲགས་དང་། སྐུའི་
ཚ་མོ་རྒྱ་ཟ་དབུས་པོ་སོགས་སྐུ་མདུན་དུ་འབྱོར་ཞིང་གསུང་གླེང་ཞིབ། རྒན་
ཀུན་དགའ་བཟང་ནས་རང་གི་རྟོགས་འབུལ་དང་སྤྲུལ་དམ་པའི་ལོ་རྒྱུས་ཞུས།
ཉ་ལ་རྗེ་བླ་མ་རིན་པོ་ཆེའི་ཚབ་ཏུ་ཉེ་གནས་དམ་པ་འཛམ་ཐང་དུ་ཕེབས་ཏེ་དེ་
དག་གི་ཐུགས་བཞེད་བསྐངས། དེ་ནས་རབ་གནས་དང་དགའ་སྟོན་གྲུབ་ནས་
གྲྭ་ཚང་སྒྲུབ་གྲྭ་བཅས་གདན་སར་འབྱོར་ཏེ། ཚེས་ཉེར་གསུམ་ནས་ཆོས་ཚན་
བཅོ་བརྒྱད་པ་ལ་སྦྱོར་བ་ཡན་ལག་དྲུག་ལས་བསམ་གཏན་གྱི་ཁྲིད་དང་བྱིན་
རླབས་སྔར་བཞིན་བྱས། །
- 350 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
དེ་བཞིན་དུ། ཚེས་ཉེར་བཞི་ལ་ཆོས་ཚན་བཅུ་དགུ་བ་གུ་རུ། བསེ་
བསོ་ཁོ། འཇམ་དབྱངས་བསྟན་པ། བཀྲ་ཤིས། ཁྲ་མགོན་པོ་སོགས་ལ་ཆོས་
སྤྱིའི་རྩ་བ་སྐྱབས་འགྲོའི་གོ་དོན་ཞིབ་ཁྲིད་མཛད། །
ཉེར་ལྔའི་ཉིན་སྤྱན་གྱི་འབྲས་བུ་དང་ཐུགས་ཀྱི་ཟེའུ་འབྲུ་བཞིན་ཆོས་ཀྱི་
བདུད་རྩིས་ཡུན་རིང་དུ་གཅེས་པར་བསྐྱངས་པའི་སྐུ་སྐྱེས་བསེ་མགོན་པོ་ཀུན་
དགའ་ཕུན་ཚོགས་ལ། དཔལ་ རྟ་མཆོག་རོལ་པའི་བདག་བསྐྱེད་ཀྱི་བསྙེན་
དམིགས་མཚན་ལྡན་བླ་མའི་ཐུགས་བཅུད་ཀྱི་ཁྲིད་ལུང་སྩལ་ཞིང་ལུགས་གཉིས་
ཀྱི་བསླབ་བྱ་ཕོག་
ཟླ་དགུ་བའི་ཚེས་དྲུག་ལ་ཡར་ཐང་གི་རྡོ་རྗེ་སློབ་དཔོན་བླ་མ་ཨེ་མགོན་
ཕེབས་ཏེ་སྐབས་བབས་ཀྱི་གསུང་འཕྲོས་ཞིབ། གདན་སའི་གྲྭ་བ་གཉིས་ལ་
འཇམ་དབྱངས་དམར་སེར་གྱི་ཁྲིད་ཀྱང་ཕོག ཚེས་ཉེར་བརྒྱད་ལ་གཙང་བ་སྐུ་
འབྲིང་སླར་ཡང་སྙུན་འདྲིར་ཕེབས་པ་ལ་ཐུགས་དགྱེས་དཔེ་ཟླ་དང་བྲལ་བ་
གནང་། འདི་སྐབས་ཤིག་ཏུ། ཕྲན་ཡང་སྐུའི་སྙུན་འདྲི་ལ་སོང་སྟེ་བླ་མའི་
དགྱེས་ཞལ་མཇལ་སྐབས། ཞལ་ནས། ཀུན་མཁྱེན་དོལ་པོ་སངས་རྒྱས་ཀྱི་
སྐྱེས་རབས་ཐང་ག་དགུའི་ནང་དུ་བསྡུས་ཏེ་བཟོ་བོ་མཁས་པས་འབྲི་བཞིན་ཡོད་
ཚུལ་དང་། དེ་ལས་རྔ་བོ་ཆེའི་མདོ་ལས་ལི་ཙ་བྱི་གཞོན་ནུ་མཐོང་ན་དགའ་བ་
ཀུན་མཁྱེན་དོལ་བོ་སངས་རྒྱས་སུ་ལུང་བསྟན་ཚུལ་ཇི་ལྟར་འབྲི་དགོས་པའི་
བཀའ་འདྲི་གནང་། དེ་ནི་ཁོང་གིས། མ་མཁྱེན་པར་ག་ལ་སྲིད་ཀྱང་དགོངས་
གཞི་ཟབ་པར་སྣང་། གཞན་ཡང་གསུང་འཕྲོས་སུ། མྱུར་མཛད་ཡེ་ཤེས་ཀྱི་
མགོན་པོ་ཕྱག་དྲུག་པའི་ཞབས་ཀྱི་བཞུགས་སྟངས་ཀྲིག་ཀྲིག་ཞབས་བྱས་པ་
འདིའང་བྲམ་ཟེ་མཆོག་སྲེད་དང་རྗེ་ཏཱ་ར་ནཱ་ཐ་སོགས་ཀྱི་དགོངས་པ་ཡིན་ཚུལ་
， - 351 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཀུན་མཁྱེན་འཇིགས་མེད་དབང་བོས་གསུངས་ཏེ། དེ་ཉིད་ཀྱིས། ཞབས་
གཡས་བསྐུམས་ཤིང་གཡོན་བརྐྱངས་པའི་སྟབས་ཀྱིས་བཞུགས་པར་གསུངས་
པའི་འཕྲོར། ཞབས་ཀྱི་བཞུགས་སྟངས་ཀྲིག་ཀྲིག་ཞབས་བྱས་ཀྱང་ཆོག་ སྟེ།
བྲམ་ཟེ་མཆོག་སྲེད་ཀྱིས། ཀྲིག་ཀྲིག་ ཞབས་ཀྱིས་ བགེགས་ཆེན་ ཐལ་བར་
རློགས། ། ཅེས་གསུང་འདུག་པ་དང་། རྗེ་བཙུན་ཏཱ་ར་ནཱ་ཐས་བཞེངས་པའི་
རྟག་བརྟན་ཕུན་ཚོགས་གླིང་གི་མགོན་ཁང་དུ་ཁྱུང་བོ་རྣལ་འབྱོར་གྱི་ཐུགས་དམ་
གྱི་རྟེན་མགོན་པོའི་བྲིས་སྐུ་ལ་ཡང་ཀྲིག་ཀྲིག་ཞབས་བྱས་འདུག་པས་སོ། །
ཞེས་དང་། གཞན་ཡང་། ཀྲིག་ཀྲིག་ཞབས་ནི་བཞུགས་སྟངས་བྱེ་བྲག་པ་ཞིག་
ཡིན་པར་གསུངས་པས། མགོན་དཀར་གྱི་བཞུགས་སྟངས་ལ་ཞབས་གཉིས་
འགྲོ་འཕྲོ་ལ་ཚོམ་པ་ལྟ་བུ་ཡིན་གསུངས་པ་སོགས་ཀྱི་བཀའ་སློབ་བདུད་རྩི་ལྟ་བུ་
ཐོབ་པའི་སྐལ་བཟང་ཕྲན་ལ་ཐོབ། །
ཟླ་བཅུ་བའི་ཚེས་གཅིག་གི་སྔ་དྲོའི་ཆ་ལ། རྗེ་བླ་མ་རིན་པོ་ཆེའི་གསེར་
སྙན་དུ་ཐུགས་དགོངས་བཞིན་ཀུན་མཁྱེན་དོལ་པོ་བ་ཤེས་རབ་རྒྱལ་མཚན་གྱི་
སྐྱེས་རབས་རྣམ་ཐར་ཚིགས་བཅད་མ་ཀུན་ཉོན་ཚ་གདུང་འཕྲོག་པའི་ཆོས་སྣང་
འོད་དཀར་ཟླ་བའི་བསིལ་ཟེར་ཞེས་པ་སྒྲ་དག་གསལ་གསུམ་དང་ལྡན་པའི་སྒོ་
ནས་བཀླགས། དེ་སྐབས་གཙང་སྐོར་གྱི་གྲྭ་བ་དུ་མའི་ངོར། སྨོན་ལམ་རྒྱལ་བ་
རྒྱ་མཚོ་མའི་ཆོས་འབྲེལ་སྩལ། དེ་རྣམས་ལ་ ཀུན་མཁྱེན་རྣམ་ཐར་ཚིགས་
བཅད་མ་ལས་ལེའུ་བཞི་བ་འདོན་དུ་བཅུག དེ་དག་གིས་ཀྱང་། སྙན་པའི་
དབྱངས་ཀྱིས་དལ་བུར་བཀླགས་ཏེ་མཆོད་སྤྲིན་གྱི་ཚུལ་དུ་ཕུལ། སྤྲུལ་ཐུབ་
བསྟན་འོད་ཟེར་ཡང་ཕེབས་ཏེ། འཇིགས་བྱེད་བསྙེན་ཆེན་གྱི་མཇུག་གྲུབ་པའི་
ཐོག་མཐའ་བར་གསུམ་གྱི་དགེ་ཚོགས་རྣམས་རྗེ་བླ་མ་རིན་པོ་ཆེ་འཇིགས་མེད་
- 352 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
གདོང་ལྔའི་ཁྲི་ལ་བསྐལ་བརྒྱར་ཞབས་པད་བརྟན་པའི་རྒྱུ་ལ་ཕུལ།
འདི་སྐབས་ཤིག་ཏུ་ཁོང་གིས་ཞལ་ནས། སྐབས་འགའ་ཞིག་ཏུ་ནད་
ཚབས་ཆེ་བའི་དབང་གིས་ཅིར་ཡང་གོ་རྒྱུ་མི་འདུག སྐབས་རེ་ལ་སྣང་བ་
ཐམས་ཅད་ཧེ་རུ་ཀའི་ཞིང་ཁམས་རབ་འབྱམས་སུ་གྲུབ་པས་ནད་ཀྱིས་གནོད་པ་
ཅིར་ཡང་མི་ཐུབ་པ་མ་ཟད་ལུས་སེམས་ཐམས་ཅད་བདེ་ལྷང་ངེ་འདུག་གསུངས།
འདི་ནི་བཀའ་བརྒྱུད་གོང་མ་རྣམས་ཀྱིས་བློ་སྦྱོང་བསྒོམ་པའི་ལུས་འདོམ་གང་གྲུ་
བཞི་བོ་ཉིད་བདེ་བ་ཅན་གྱི་འཇིག་རྟེན་གྱི་ཁམས་ཀྱང་ཟེར་ཏེ། ཕྱི་ནང་གི་རྐྱེན་
ངན་པ་གང་གིས་ཀྱང་སྡུག་བསྔལ་དང་ཡིད་མི་བདེ་བའི་རྐྱེན་དུ་མི་འགྱུར་བར་
བདེ་བའི་གྲོགས་སུ་འགྱུར་བའི་ཕྱིར་རོ། ། ཞེས་གསུངས་པ་དང་ཚུལ་མཚུངས་
སོ། ། །
ཡང་ཉིན་གཅིག་ཁོང་གི་ཉམས་ལ། རྗེ་ཉིད་རི་མཐོན་པོ་ཞིག་གི་རྩེར་
སླེབས་ཙ་ན། དེ་ལ་མཁའ་འགྲོ་མ་རུས་པའི་རྒྱན་ཅན་བཞི་འདུག དེ་རྣམས་
ཀྱིས། ཁོང་ལ་དགའ་བའི་འཛུམ་གྱིས་བསུས་ཏེ་སྣེ་ལེན་བཟང་པོ་བྱས་མཐར།
ཁོང་ཉིད་གདིང་བ་ཞིག་གི་སྟེང་དུ་བཞག་པ་དང་མཉམ་དུ་རི་རྩེ་དེ་ནས་ཁོང་
འཕུར་བའི་རྐྱེན་གྱིས་ཡུན་རིང་བོ་ཞིག་ལ་བདེ་སྡོང་གི་ཉམས་ཀྱིས་མྱོས་འདུག་
གསུངས། དེ་ནི། བདེ་དང་སྡུག་བསྔལ་རོ་མཉམ་ན། ། ཆོས་སྐུ་ཀློང་དུ་གྱུར་
བ་ཡིན། ། ཞེས་གསུངས་པ་ལྟར། བདེ་སྟོང་གི་ཡེ་ཤེས་ལ་ནུས་པ་མཆོག་ཏུ་
རྒྱས་པས་ལས་རླུང་ཐམས་ཅད་དབུ་མར་ཐིམ་ཏེ་འོད་གསལ་ཆོས་ཀྱི་སྐུ་མངོན་
དུ་མཛད་པ་ལ་ཉེ་བར་ཕྱོགས་པའི་འབྲས་རྟགས་སུ་གསལ་ལོ། །
ཟླ་བཅུ་གཅིག་པའི་ཚེས་བཞིའི་ནངས་པར། ཞལ་ནས། མདངས་
དགུང་བདག་གི་རྨི་ལམ་ནས། འདིར་བཞུགས་འདིར་བཞུགས་ཞེས་བརྗོད་ཚེ།
- 353 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྟ་མགྲིན་གྱི་སྐུ་ཆེ་བ་རི་རབ་ཙམ་ཞིག་བྱོན་ནས་བདག་གི་མདུན་དུ་ཧ་ཅང་ཉེ་
བའི་སར་མངོན་སུམ་དུ་བཞུགས་པ་རྨིས་གསུངས། ཚེས་བཅུ་གཉིས་ལ་རྗེ་བླ་
མ་ཉིད་ཀྱི་དངོས་སློབ་འབྲོག་དགེའི་ཨ་ཁུ་ངག་མཁས་ཞེས་པ་ལྔ་བའི་ལམ་པོ་
ཆེར་ཐེག་པའི་བསྔོ་རྟེན་འབྱོར། དེ་སྐབས་ཁོང་གིས་ཞལ་ནས། ད་ལོར་
གནམ་ལོ་གསར་བའི་ཚེ་བདག་མི་འཆི་སྙམ་ཏེ་ དེའི་གོ་ཆོད་ སོང་གསུངས།
ཡང་ཉིན་དེར་རྣལ་འབྱོར་གྱི་དབང་ཕྱུག་ཨ་ཁུ་ངག་མཁས་ལ་གནས་ལུགས་ལྟ་
བའི་འཕོ་བ་གསུང་སྐབས། སྔོན་གྱི་གོམས་པ་ལྟར་ཐུགས་ཟོན་མཛོད་ཅེས་
གསུངས་ཚེ། ཁོ་དེ་མ་ཐག་འཕགས་མཆོག་ཐུགས་རྗེ་ཆེན་པོ་ཞིག་ཏུ་གསལ་
འདུག་གསུངས། དེ་ནི་བླ་སློབ་གཉིས་ཀྱི་ཐུན་མོང་མ་ཡིན་པའི་རྣམ་པར་ཐར་
བ་ངོ་མཚར་བ་ཞིག་ཡིན་སྙམ། བཅུ་གསུམ་ལ་འབྲོག་དགེ་སྤྲུལ་སྐུ་ཀུན་དགའ་
ཡོན་ཏན་ལྷུན་འགྲུབ་སྐུ་དྲུང་དུ་འབྱོར་བར། སྤྲུལ་རིན་པོ་ཆེ་ལ་ཐུགས་དགྱེས་
པའི་སྒོས་འབྲས་རབ་འབྱམས་པ་བློ་བཟང་མཆོག་གྲུབ་བའི་གསུང་འབུམ་ཆ་
ཚང་ཞིག་གནང་སྦྱིན་མཛད། །
ཟླ་བཅུ་གཉིས་པའི་ཚེས་ལྔ་ལ། ཆོས་ཚན་བཅུ་དགུ་བ་གུ་རུ་དང་།
བསེ་བསོ་ཁོ། རིན་ཆེན་སོགས་ལ་བླ་མའི་རྣལ་འབྱོར་དང་། དུས་འཁོར་ལྷན་
སྐྱེས་ཀྱི་ཟབ་ཁྲིད་ཚིག་ཉུང་ལ་དོན་རྒྱས་པ་ཁ་གསལ་ཞིང་གོ་བདེ་བའི་ཚུལ་གྱིས་
བཀའ་དྲིན་དུ་སྩལ། ཉེར་གཅིག་ལ་ཆོས་ཚན་བཅོ་བརྒྱད་པ་སྤྲུལ་འཇིགས་
མེད་རྡོ་རྗེ་དང་། བསམ་པ། ཚེ་བསམ་སོགས་ཡོངས་ལ་སྲོག་རྩོལ་གྱི་ངོ་བོ་
ཞིབ་ཁྲིད་གནང་རྗེས། དེ་དག་གིས་ཀྱང་། མ་འདྲེས་མ་འགལ་མ་ཚང་བ་
མེད་པའི་ཚུལ་གྱིས་མཐོང་བ་དོན་ལྡན་ལས་སོར་སྡུད་ཀྱི་ཁྲིད་བློ་རྒྱགས་སུ་ཕུལ་
བར་ཐུགས་དགྱེས་པའི་རྩེར་སོན་ཏེ། ཞལ་ནས། ཁོང་ལ་རྟ་བརྒྱ་གླང་སྟོང་
- 354 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
ཞིག་སྦྱིན་པ་ལས་ཁྱེད་རྣམས་ཀྱིས་འདི་རྣམས་ང་ལ་རྒྱུགས་སྤྲད་པས་དགའ་
གསུངས།
དེ་སྐབས་ཀྱི་གསུང་འཕྲོས་སུ། དཔེ་གྲངས་རྒྱུ་གསུམ་གྱི་སྒོ་ནས་རྙེད་
ཀྱང་། རིང་བོར་མི་འགོར་བར་མྱུར་དུ་འཆི་ངེས་ཡིན། དེས་ན་དལ་འབྱོར་
ལ་སྙིང་པོ་ཞིག་ལེན་པའི་ཐབས་ལ་འབད་དགོས་ཏེ། རྒྱལ་སྲས་ཆེན་པོ་ཞི་བ་
ལྷས། འདི་འདྲའི་དལ་བ་རྙེད་ནས་ནི། ། བདག་གི་དགེ་གོམས་མ་བྱས་
ན། ། འདི་ལས་བསླུས་པ་གཞན་མེད་དེ། ། འདི་ལས་རྨོངས་པའང་གཞན་
མེད་དོ། ། ཞེས་གསུངས། འདི་ན་དལ་འབྱོར་ལ་སྙིང་པོ་ལེན་ཚུལ་ཡོན་ཏན་
ཐམས་ཅད་ཀྱི་གཞི་རྟེན་ཚུལ་ཁྲིམས་རྣམ་དག་ཅིག་སྲུང་དགོས་ཏེ། དཔལ་
ལྡན་ཟླ་བའི་ཞབས་ཀྱིས། སོ་སོའི་སྐྱེས་བུ་རྣམས་དང་སངས་རྒྱས་དང་། །
རང་བྱང་ཆུབ་ལ་བདག་ཉིད་ངེས་རྣམས་དང་། ། རྒྱལ་སྲས་རྣམས་ཀྱི་ངེས་
པར་ལེགས་པ་དང་། ། མངོན་མཐོའི་རྒྱུ་ནི་ཚུལ་ཁྲིམས་ལས་གཞན་མེད། །
ཅེས་གསུངས། དེས་ན་གནས་སྐབས་དང་མཐར་ཐུག་གི་ཡོན་ཏན་ཐམས་ཅད་
ཚུལ་ཁྲིམས་ལས་འབྱུང་དགོས་ན། ཕན་ཡོན་བསམ་སྟེ་ཚུལ་ཁྲིམས་སྲོག་ལས་
ཀྱང་གཅེས་པར་བསྲུང་དགོས། དེ་འདྲའི་ཚུལ་ཁྲིམས་རྣམ་པར་དག་པའི་གཞི་
ལ་ཐུན་མོང་ལམ་གྱིས་རྒྱུད་སྦྱངས་ཏེ། དཔལ་དུས་ཀྱི་འཁོར་ལོའི་རྫོགས་རིམ་
སྦྱོར་བ་ཡན་ལག་དྲུག་གི་སྐབས་བབས་ཀྱི་ཉམས་ལེན་གང་ཡིན་པ་དེ་ལ་ཡོད་
དགུ་རྩལ་དུ་བཏོན་ཏེ་འབད་པ་ཆིག་དྲིལ་གྱིས། བདག་ནི་ཤི་ཡང་ད་ནི་བྱ་བ་
འདི་མ་འགྲུབ་སྙམ་པ་དང་། དབང་ལུང་གི་གདམས་པ་ཟབ་མོ་འདི་སྤེལ་མ་
ཐུབ་སྙམ་པ་གཅིག་ཀྱང་མེད་པས་འགྱོད་པ་མེད་ངེས་གསུངས། དེ་ནི་རྗེ་ཀུན་
མཁྱེན་དོལ་པོ་བས། བདག་ནི་འཆི་བའི་དུས་ཀྱི་ཚེ། ། སྡུག་དང་འགྱོད་པ་
- 355 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མེད་པ་དང་། ། དབང་བོ་རྣམས་ནི་གསལ་བ་དང་། ། ཏིང་འཛིན་ངང་ནས་
འཕོ་བར་ཤོག ། ཅེས་པའི་སྨོན་ལམ་གྱི་བཞེད་དོན་ཡོངས་སུ་རྫོགས་པའི་དན་
རྟགས་སུ་གྲུབ།
དགུང་ ལོ་ དོན་ དྲུག་ ཏུ་ ཕེབས་ པའི་ རབ་ གནས་ ལྕགས་ འབྲུག་
(༢༠༠༠)ལོའི། ཤོལ་ཟླ་དང་པོའི་ཚེས་གཅིག་ལ་བླ་སློབ་ལྷན་རྒྱས་ཀྱིས་ལོ་
གསར་གྱི་དགའ་སྟོན་ལ་རོལ། ཉིན་དེར་ གུས་སློབ་ རིན་ཆེན་ཕུན་ཚོགས་
འབྲས་སྒོར་སློབ་གཉེར་དུ་ཕྱིན་ནས་ལོ་ངོ་བཅུ་ལྷག་ལ་རྗེ་བླ་མའི་གསེར་ཞལ་མ་
མཇལ་ཞིང་། ཚེས་གཅིག་ཉིན་ལ་སྐུ་མདུན་དུ་འབྱོར་ཏེ་ཞལ་མཇལ་མ་ཐག་
ནས་ཁོ་ལ་ དད་ པའི་སྤྱན་ཆབ་ཆོད་ དཀའ་བ་བྱུང༌ སྟེ། དེའི་ངང་ལ་ བརྩེ་
གཟིགས་ཀྱིས་གསུང་གླེང་འཕེལ། ཚེས་དྲུག་ནས་རྗེ་བླ་མ་རིན་པོ་ཆེས་ཆོས་
ཚན་བཅུ་བདུན་པ་ཇ་བ་སྤྲུལ་སྐུ་དང་། ཀུན་དགའ་སྟོང་ཉིད། ཀུན་དགའ་
རིན་བཟང་། དགེ་འདུན་བཟང་པོ་སོགས་ཡོངས་ལ། ཡན་ལག་དྲུག་ལས་
འཛིན་པའི་བཤད་ཁྲིད་གཟབ་རྒྱས་སུ་སྩལ་བ་མ་ཟད། ཁོང་ཉིད་སྔར་བཞིན་
ཐུགས་དམ་ཉམས་བཞེས་ཀྱི་རིམ་པ་ལའང་བརྩོན་བཞིན་བཞུགས། དེ་རྗེས་
ཆོས་ཚན་བཅུ་དགུ་བ་ཚང་ལ་མཐོང་བ་དོན་ལྡན་ལས་རྫོགས་རིམ་སྦྱོར་བ་ཡན་
ལག་དྲུག་གི་ཐུན་མོང་མ་ཡིན་པའི་སྔོན་འགྲོ་དབེན་པ་གསུམ་གྱི་ཞིབ་ཁྲིད་
གནང་། དེ་སྐབས་གསུང་གི་ཟུར་ཕྲམོར་ཡང་མཁས་པ་མགུ་བའི་ལེགས་
བཤད་ཀྱི་ སྐྱེས་ མང་ དུ་ ཐོན་ པས། མཁས་ པ་ ལེགས་ བཤད་ གཏམ་ གྱིས་
མགུ། ། ཞེས་པའི་ངང་ཚུལ་ལྟར་གྱུར་ཏོ། ། །
ཡང་བར་སྐབས་ཤིག་ལ་ཞལ་ནས། འདི་ལྟར། ཁོང་གིས་ཕོ་ཞེས་
བརྗོད་ཚེ་མཉམ་བཞག་དག་པའི་ངོར། ས་དང་བར་སྣང་དང་། གཞན་ཡང་།
- 356 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
གནས་ཁྱད་པར་ཅན་གྱི་རྩ་ཕུག་ཤིང་ཕུག་སོགས་ནས་སྐུ་མདོག་དང་བཞུགས་
སྟངས་སོགས་མ་ངེས་པའི་གྲུབ་ཆེན་དུ་མ་དང་། མཁའ་འགྲོ་མ་མང་བོ། ལ་
ལ་རུས་པའི་རྒྱན་དང་ལྡན་ཞིང་། ལ་ལ་རྒྱུན་སྤངས་པའི་རིགས་སྣ་ཚོགས་ཀྱི་
མཁའ་འགྲོ་མ་དུ་མས་གར་སྟབས་སྣ་ཚོགས་པ་བསྒྱུར་ཏེ། ས་དང་བར་སྣང་
གང་བའི་ཚུལ་གྱིས་བྱོན་ནས་ཁོང་ལ་ཐིམ་པས་འཕར་གཡོ་འགོག་ཏུ་མེད་པ་
མང་དུ་བྱུང་གསུངས། དེ་ནི་བསམ་གྱིས་མི་ཁྱབ་པའི་རྣམ་པར་ཐར་བ་ཞིག་
ཡིན་ཏེ། རྩ་རྒྱུད་ལས། ཕྱག་རྒྱ་ཆེན་པོའི་རྣལ་འབྱོར་གྱིས། ། རྡོ་རྗེ་འབེབ་
པས་བྱིན་གྱིས་རློབས། ། ཞེས་གསུངས་པ་ལྟར། རྫོགས་རིམ་སྦྱོར་བ་ཡན་
ལག་དྲུག་ལ་བརྟེན་པའི་ཉམས་མྱོང་སྐྱེས་ཕྱིན་རྡོ་རྗེ་འབེབ་པ་ཆེ་འབྲིང་ཆུང་
གསུམ་སྐྱེ་ཚུལ་ཡོད་པ་གསལ་བར་ལྟར་དང་། །
དེ་ཡང་འཇམ་མགོན་བླ་མ་ཏཱ་ར་ནཱ་ཐས། སོར་བསམ་ལ་རྡོ་རྗེ་འབེབ་
པ་ཆུང་ངུ། སྲོག་འཛིན་ལ་འབྲིང་བོ། རྗེས་དྲན་ལ་ཆེན་པོ། ཏིང་ངེ་འཛིན་
ལ་མཐར་ཐུག་པ་རྡོ་རྗེ་འབེབས་པའི་ཡེ་ཤེས་བཞི་བོ་རྣམས་འབྱུང་སྟེ། ཇི་ལྟར་
འབེབ་པའི་ཚུལ་ནི་ཡེ་ཤེས་དབབ་པའི་སྐབས་ཀྱི་རྒྱུད་རྩ་འགྲེལ་དང་། རྡོ་རྗེ་
སྙིང་འགྲེལ་སོགས་སུ་གསལ་ཏེ། ལུང་ཁུངས་རྣམས་བྲིས་ན་མང་བར་འགྱུར་
བས་དོན་གྱི་ སྙིང་ པོ་ འདི་ ལྟ་ བུ་ ཡིན་ནོ། ། དེ་ ཡང་ རྣམ་ རྟོག་ནུབ་ ཅིང་།
སེམས་གསལ་སྟོང་ངམ་བདེ་སྟོང་ལ་གཡོ་བ་མེད་པར་གནས་པའི་ངང་ནས།
ལུས་འཕར་གཡོ་དང་། ངག་སྨྲ་རྒོད་སོགས་དང་འབྲེལ་བར་ཁྲོ་བོའི་ཚུལ་གྱིས་
བརྡེག་པ་དང་སྡིགས་པ་སོགས་གསུངས་པ་ལྟར། ཁྲོ་བོའི་སྐུ་གསུང་ཐུགས་ཀྱི་
རྡོ་རྗེ་འབེབས་ཚུལ་དང༌། དེ་ཡང་ཤིན་ཏུ་སྟོབས་མ་དང་རྨུགས་བྱེད་མ་སོགས་
ནང་གསེས་ཀྱི་དབྱེ་བ་དུ་མ་ཡོད་ཚུལ་དང་། ཞི་བའི་སྐུ་ཕེབས་པས་ནི་བྲོ་གར་
- 357 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལ་སོགས་པའི་འཕར་གཡོའི་རྣམ་གྲངས་དུ་མ་དང་། གསུང་ཕེབས་པས་ནི་
སཾསྐྲྀཏ་ལ་སོགས་པ་ཡུལ་དང་། འགྲོ་བ་དུ་མའི་སྐད་དང་། ཆོས་ཀྱི་སྒྲ་སྣ་
ཚོགས་པ་འབྱུང་བར་གསུངས་པ་དང་། དེ་བཞིན་དུ། སངས་རྒྱས་སྤྱན་མ་
ཕེབས་པས་ལུས་སྟོབས་དང་ལྡན་པ་གཞན་གྱིས་གཡོ་འགུལ་མི་ཐུབ་པ་སོགས་
ཀྱིས་མཚོན་མཱ་མ་ཀི་སོགས་ཡུམ་བཞི་དང་། དོན་ཡོད་གྲུབ་པ་སོགས་རྒྱལ་བ་
རྣམས་དང་། དཔལ་དུས་ཀྱི་འཁོར་ལོའི་ ལྷ་ ཚོགས་ ཐམས་ ཅད་ཀྱི་ རྡོ་ རྗེ་
འབེབས་ཚུལ་ཡོད་པར་གསུངས། མདོར་ན། དོན་དམ་པའི་དཀྱིལ་འཁོར་
གྱི་ལྷ་ཚོགས་བདེ་གཤེགས་སྙིང་པོའི་ངོ་བོར་རང་ཉིད་ལ་བཞུགས་པ་རྣམས་རྣལ་
འབྱོར་བས་ལམ་ཉམས་སུ་བླངས་པས་ཐུགས་རྒྱུད་བསྐུལ་ཏེ་རང་ལ་བྱིན་གྱིས་
བརླབས་ཤིང་ཡེ་ཤེས་ཕེབས་པའི་རྣམ་འགྱུར་ཡིན། དེ་ལྟར་ཡེ་ཤེས་ཕེབས་
པའི་ཉམས་འདི། ཀུན་ལ་ཡང་ཉམས་མྱོང་དང་མན་ངག་གི་རྒྱུས་མེད་པས་
བལྟས་ན་སྨྱོ་བ་དང་ན་ཚ་སྡུག་བསྔལ་ལྟ་བུར་སྣང་བ་མང་དུ་འབྱུང་བས། རྩ་
རླུང་ཐིག་ལེའི་གེགས་དང་། གདོན་གྱི་གནོད་པ་སོགས་སུ་འཛིན་པ་ཡོད་ཅིང་།
དེ་དང་དེར་བཟུང་ན་རྣམ་རྟོག་གི་སྐྱོན་གྱིས་གེགས་སུ་འགྲོ་ལ་དེ་དག་ཡེ་ཤེས་སུ་
ངོ་ཤེས་པས་བྱུང་རྒྱལ་དུ་བསྐྱངས་ན་ཡོན་ཏན་ཐམས་ཅད་ཟླ་བ་ཡར་ངོ་ལྟར་
འཕེལ་བ་འགྱུར་བར་གསུངས།
དེ་ལྟར་རྗེ་བླ་མ་རིན་པོ་ཆེ་ལའང་། གྲུབ་པའི་དབང་ཕྱུག་དཔལ་ས་ར་
ཧ་དང་། ལྕེ་ཡི་བ། དྲིལ་བུ་བ་སོགས་དང་། རྡོ་རྗེ་མཁའ་འགྲོ་མ་དུ་མའི་རྡོ་
རྗེ་འབེབས་བའི་ཉམས་བྱུང་བ་ཡིན། དེ་ལྟ་བུའི་ཉམས་ཕེབས་ཚབས་ཆེ་ན་
རྣམ་ཀུན་མཆོག་ལྡན་གྱི་སྟོང་གཟུགས་ཀྱང་ཆེས་ཆེར་གསལ་བར་འགྱུར་བས་
རྣམ་པར་ཐར་བ་བསམ་ཁྱབ་དཀའ་བ་ཡིན་པར་ཤེས་པར་གྱིས་ཤིག་
-358 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
ཟླ་གཉིས་པའི་ཚེས་ཉི་ཤུ་ལ་བྱ་ཡུལ་གྱི་རྡོ་རྗེ་སློབ་དཔོན་བླ་མ་ཆོས་མཛོད་
རྗེ་བླ་མ་རིན་པོ་ཆེའི་དྲུང་དུ་ཕེབས་ཏེ་རྟོགས་འབུལ་གྱིས་མཚོན་གསུང་གླེང་
དམར་བ་བྱུང་། གནམ་གང་ལ་ཁང་སར་ཉིན་ཡུལ་ཇོ་ནང་དགོན་གྱི་མཁན་
ཆོས་མཛད་སྙུན་འདྲི་ལ་ཕེབས་ཏེ་བཞུགས་ཞུས་ཕུལ། དུས་འཁོར་རྩ་རྒྱུད་
ལས། སྟོན་པས་བྱ་རྒོད་ཕུང་བོའི་རིར། ། ཤེས་ རབ་ ཕ་རོལ་ཕྱིན་ཚུལ་
བཞིན། ། ཆོས་བསྟན་དཔལ་ལྡན་འབྲས་སྤུངས་སུ། ། དེ་བཞིན་གསང་
སྔགས་ཚུལ་རབ་བསྟན། ། ཞེས་གསུངས་པ་ལྟར། གདུལ་བྱ་ཐུན་མོང་གི་
ངོར་བྱ་རྒོད་སྤུངས་རིར་ཤེར་ཕྱིན་གསུངས་པ་དང་མཉམ་དུ་དཔལ་ལྡན་འབྲས་
སྤུངས་ཀྱི་མཆོད་རྟེན་གྱི་བུམ་པའི་ནང་གི་སྟེང་འོག་ཏུ་རྩ་རྒྱུད་ནས་བསྟན་པའི་
དཔལ་ལྡན་རྒྱུ་སྐར་གྱི་དཀྱིལ་འཁོར་ལྷ་ སྟོང་དང་དྲུག་བརྒྱ་ཉི་ཤུ་ཅན་དང་།
བསྡུས་རྒྱུད་ནས་བསྟན་ པའི་ཆོས་དབྱིངས་གསུང་གི་དབང་ཕྱུག་གི་དཀྱིལ་
འཁོར་ལྷ་བདུན་བརྒྱ་ཉེར་གཉིས་ཀྱི་རྣམ་པ་མངོན་པར་སྤྲུལ་ཏེ། གཙོ་བོ་དུས་
ཀྱི་འཁོར་ལོའི་མདུན་ཞལ་ཐུགས་རྡོ་རྗེ་ནས་དུས་འཁོར་རྩ་རྒྱུད་གསུངས་པའི་
དུས་ཆེན་དང་ཉེ་བའི། ནག་ཟླའི་ཚེས་བཅུ་གསུམ་གྱི་སྔ་དྲོའི་ཆ་ལ། རྗེ་བླ་མ་
རིན་པོ་ཆེ་ལ་དཔལ་དུས་ཀྱི་འཁོར་ལོའི་ལྷ་དྲུག་བརྒྱ་སོ་དྲུག་གི་ལྷ་ཚོགས་རྣམས་
ཀྱིས་ཕྱག་ཏུ་མཆོད་རྫས་སྣ་ཚོགས་པ་ཐོགས་ཏེ་མདུན་གྱི་ནམ་མཁར་ཕེབས་པའི་
ཉམས་ཤར་ཞིང་། དེའི་ཚེ་ཁོང་གིས་ཞལ་ནས། དཔལ་དུས་ཀྱི་འཁོར་ལོའི་ལྷ་
ཚོགས་ཐམས་ཅད་ཨོཾ་བཛྲ་ས་མ་ཛ་ཞེས་བརྗོད་པ་དང་ལྷན་ཅིག རང་གི་
སྙིང་ག་ནས་འོད་ཟེར་འཕྲོས་པའི་རྐྱེན་གྱིས་དཔལ་དུས་ཀྱི་འཁོར་ལོའི་ལྷ་ཚོགས་
ཐམས་ཅད་སྤྱན་དྲངས་ཏེ་རང་ཉིད་ལ་ཐིམ་སོང་གསུངས་པ་སོགས་གཟིགས་
སྣང་ངོ་མཚར་བ་དུ་མ་བྱུང་ཚུལ་གྱི་འཕྲོས་མང་བོ་ཡོད་ཀྱང་སྨྲ་བསམ་གྱི་ཡུལ་
- 359 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལས་འདས།
འདི་སྐོར་ཞིག་ཏུ། རྗེ་ཉིད་ཀྱིས། བདག་བར་དོ་ལ་འགྲོ་མི་དགོས་
ཚུལ་གྱི་གསུང་ཟུར་བྱུང་བ་བླ་སྤྲུལ་མང་བོ་ཞིག་གིས་གསན་པར་སྣང་། དེ་ལྟར་
ན་འཆི་བའི་ཚེ་ས་ཆུ་ལ་ཐིམ་ནས་དུ་བ་ལྟ་བུའི་སྣང་བ་ཤར་ཚེ། ངེས་ངོར་སྟོང་
ཉིད་ལ་མཉམ་པར་འཇོག་པ་སོགས་འཆི་བའི་ཐིམ་སྡུད་དངོས་བྱུང་བ་བཞིན་
རིམ་གྱིས་བསྒོམས་པས་འཆི་བ་དངོས་འོད་གསལ་སྟོང་བ་ལམ་གྱི་ཆོས་སྐུའི་དུས་
སུ་སྟོང་ཉིད་བསྒོམས་པས་སྟོང་ཉིད་མངོན་སུམ་དུ་རྟོགས་ནས་མཐོང་ལམ་ཐོབ་
སྟེ། མཐར་འཆི་བའི་སྐབས་ཀྱི་སྣང་བ་གསུམ་ལུགས་ལྡོག་ཏུ་ཤར་བའི་མཐར་
བར་དོ་འགྲུབ་པའི་དོད་དུ་དག་པ་ཡེ་ཤེས་ཀྱི་སྒྱུ་མའི་སྐུར་ལྡང་བའི་རྟོགས་པའི་
ཚད་དུ་སླེབས་པ་ཡིན་ནོ། །
ས་ཟླའི་ཚེས་དྲུག་གི་ཞོགས་པར། ཞལ་ནས། དེ་རིང་འཇམ་མགོན་
ཀུན་ དགའ་ གྲོལ་ མཆོག་ གིས་ ཚེ་དབང་ ཞིག་ བསྐུར་ བའི་ རྟེན་ འབྲེལ་ ཡོད་
གསུངས་ཏེ། ཉིན་གང་བོར་ཨོཾ་བཛྲ་ཨཱ་བེ་ཤ་ཡ་ཨ་ཞེས་གསུང་བཞིན་འདུག
ཨོཾ་བཛྲ་ཨཱ་བེ་ཤ་ཡ་ཨ་ཞེས་པ་རྡོ་རྗེ་འབེབ་པས་མཉེས་པར་གྱིས་ཤིག་ཅེས་པའི་
དོན་ཡིན་པས། དེ་ལ་གཞིགས་ཏེ་ཁོང་གི་དགོངས་གཞི་གང་ཡིན་འཚོལ་དུ་
ཡོད་སྙམ། ཚེས་བཅུ་གཉིས་ལ་པེ་ཅིན་ནས་རྗེ་ངག་དབང་ཡོན་ཏན་བཟང་
པོས་ཁ་པར་ཐོན་ཏེ། དེའི་ལམ་ནས་ཕན་ཚུན་ཐུགས་དགྱེས་པའི་ངང་ཞལ་
བརྡ་ཡུན་རིང་བོར་བྱས། །
ཚེས་བཅུ་གསུམ་ལ། ཞལ་ནས། མདང་དགོང་རྗེ་བླ་མ་རིན་པོ་ཆེ་
དཀོན་མཆོག་གསང་བ་མཐའ་ཡས་ཞབས་ཕེབས་ཏེ། ཁོང་གིས་ད་བར་དུ་
ཁྱོད་སྒུག་ཀྱང་ཡོང་རྒྱུ་མེད་པས། ཁོང་ཁྱོད་བསུ་བར་ཕེབས་པ་ཡིན་ཞེས་
– 360 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
གསུང་ཐོས་མ་ཐག ཁོ་བོས་ཀྱང་། ལུས་ལ་རྣམ་གསུམ་གོས་ཀྱིས་མཛེས་པར་
བཀླུབས་ཤིང་དགའ་བ་དང་བཅས་སྟེང་ཕྱོགས་སུ་སོང་བའི་རྨི་ཉམས་བྱུང་
གསུངས་པ་དང་། ཡང་ཞལ་ནས། ཕྱག་ཏུ་ཡི་གེ་པོ་ཏི་སྣ་རིང་ཐོགས་པའི་བླ་
གྲྭ་མང་བོ་ཕེབས་ཏེ། དེ་དག་གིས། བཅུ་ཕྲག་ལྔ་ལྷག་གི་སྡེབ་སྒྲོས་གཙང་
གང་ལེགས་ ཞིག་བདག་ལ་ གནང་ནས་ ཁྱོད་ ལ་ བསྐུར་ ཐལ་ ཟེར་ནས་བྱིན།
བདག་གིས་ཅི་ཡིན་སྙམ་དུ་བལྟས་ཚེ། མཁའ་སྤྱོད་མའི་སྨོན་ལམ་ཞིག་དང་
བཀྲ་ཤིས་གཉིས་ཡིན་འདུག དེ་ཚར་གཅིག་ཆ་ཚང་བར་བཀླགས་ཀྱང་། ད་
སྐབས་ཚིག་འགོར། དང་པོའི་སངས་རྒྱས་དང༌། མཇུག་ཏུ་སྨོན་ལམ་འགྲུབ་
པར་གྱུར་ཅིག་བཀྲ་ཤིས་པར་གྱུར་ཅིག་ཅེས་པའི་ཚིག་རྣམས་ལས་གཞན་པ་
རྣམས་བརྗེད་འདུག་གསུངས། དེ་ཙམ་མ་ཟད། སྐུ་སྙུན་ཅུང་མ་བཞེས་པའི་
སྐབས་ནས་རྡོ་རྗེ་འཆང་དཀོན་མཆོག་གསང་མཐའི་ཞབས་དང་། སྤྱན་རས་
གཟིགས་བླ་མ་ མཁས་ བཟང་རྣམ་ གཉིས་ ཡང་ ཡང་ བྱོན་ པའི་ ཉམས་ ཤར་
གསུངས། དེ་ནི་དུས་དང་རྣམ་པ་ཀུན་ཏུ་བླ་མ་རྡོ་རྗེ་འཆང་སངས་རྒྱས་ཀུན་
འདུས་སུ་ཤེས་པའི་སྒོ་ནས། དེའི་སྐུ་གསུང་ཐུགས་ཀྱི་སྣང་བ་དང་མི་འབྲལ་
ཞིང་ཐུགས་ཡིད་རོ་གཅིག་ཏུ་སོང་བའི་བརྡར་ཡིན།
ཡང་ཞལ་ནས། བདག་གིས་ནུས་ཚོད་ཀྱི་བརྩོན་འགྲུས་བྱས། རྣམ་
གཡེང་དང་བག་ཡངས་ལེ་ལོར་གྱོང་བཏང་སྟེ། ཡོད་དགུ་རྩལ་དུ་བཏོན་ནས་
ཚེ་གང་བོར་དཔལ་དུས་ཀྱི་འཁོར་ལོའི་བསྐྱེད་རྫོགས་ཀྱི་ལམ་ཉམས་ལེན་ལ་
མཐའ་གཅིག་ཏུ་འབད་པའི་རྟེན་འབྲེལ་གྱིས་སྐྱེ་བ་ཕྱི་མ་རྣམས་སུ། ལེགས་
པའི་ཆ་བསགས་དཔལ་ལྡན་ཀ་ལཱ་པའི་ཞིང་དུ་འགྲོ་བའི་འཕེན་པ་ཡང་ཡང་
བཏང་མོད། འོན་ཀྱང་། བདག་གི་བླ་མ་རིན་པོ་ཆེ་སྐྱབས་རྗེ་མཚུངས་མེད་
– 361 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དཀོན་མཆོག་གསང་བ་མཐའ་ཡས་ཞབས་ཀྱི་ཡི་དམ་གྱི་གཙོ་བོ་མཁའ་སྤྱོད་མ་
ཡིན་པའི་རྟེན་འབྲེལ་གྱིས་ཁོང་ཉིད་ཀྱང་དག་པ་མཁའ་སྤྱོད་དུ་གཤེགས་འདུག
སྔོན་ཁོང་གི་ལུང་བསྟན་བཞིན། ལྷ་འདིའི་ཉམས་ལེན་ལ་འབོད་དང་དག་པ་
མཁའ་སྤྱོད་དུ་སྐྱེ་གསུངས་པ་ལྟར། མཁའ་སྤྱོད་མའི་ལམ་གྱི་རྣལ་འབྱོར་
ལའང་ཚེ་འདིར་ཅི་ནུས་སུ་བརྩོན་ཁུལ་བགྱིས་པའི་རྟེན་འབྲེལ་དང་། ད་ལྟ་
ཡང་རྗེ་བླ་མ་རིན་པོ་ཆེ་གང་དུ་བཞུགས་པའི་དྲུང་དུ་སྐྱེ་བའི་འདུན་པ་གཏོང་
བཞིན་ཡོད་ཅེས་ཞེ་མི་བདེ་བའི་གསུང་གནང་ཕེབས། །
དེ་ལྟར་རྗེ་བླ་མ་རིན་པོ་ཆེས་རྗེ་གུ་ཧའི་ཞབས་ཀྱིས་མཛད་པའི་མཁའ་
སྤྱོད་མའི་བདག་བསྐྱེད་དང་། བསེ་ཡོན་ཏན་ལྷུན་འགྲུབ་ཀྱིས་མཛད་པའི་
བདེ་མཆོག་སྨོན་ལམ་གཉིས་མ་གཏོགས། ཁོང་གི་སྐུ་ཚེ་ཧྲིལ་བོར་དཔལ་དུས་
ཀྱི་འཁོར་ལོའི་རིམ་གཉིས་ཀྱི་ལམ་ཐུགས་དམ་ཉམས་བཞེས་ཀྱི་མཐིལ་དུ་འཛིན་
པ་ལས་གཞན་པའི་ཞལ་འདོན་ཡང་ཆེར་མེད་པར་འདྲ།
རྒྱུན་དུ་སློབ་མ་རྣམས་ལ་ཞལ་ཆེམས་གྱི་ཚུལ་དུ། ཞལ་ནས། རྗེ་སྒྲོལ་
བའི་མགོན་པོས་ཀྱང་། ཨེ་མ་འདི་འདྲའི་ཉམས་ལེན་ཤེས་གྱུར་ན། ། ད་ནི་
སྡོད་དམ་ལངས་སམ་འགྲོ་ཡང་རུང་། ། ཟ་འཆག་ཉལ་སོགས་སྤྱོད་ལམ་ཅི་
བྱེད་ཅིང་། ། ཐམས་ཅད་དགེ་སྦྱོར་རྒྱལ་བོའི་ངང་ཉིད་ལགས། ། ཞེས་དང་།
འདུ་འཛི་སྤངས་ཏེ་དབེན་པའི་གནས། ། བསྟེན་ཅིང་བསམ་གཏན་དང་
མཐུན་པའི། ། ཡོ་བྱད་ཅུང་ཟད་ལ་བརྟེན་ཏེ། ། བླ་མ་དམ་པའི་ཞལ་ལུང་
བཞིན། ། མན་ངག་རྩེ་གཅིག་ཉམས་སུ་བླངས། ། ལུས་ངག་འདུ་འཛིས་
དབེན་པ་དང་། ། སེམས་ནི་ཐ་མལ་རྟོག་པས་དབེན། ། ཞེས་གསུངས་པ་
ལྟར། འདུ་འཛིས་དབེན་པའི་དགོན་པར་བཞུགས་ཏེ་སྡོམ་གསུམ་མིག་འབྲས་
- 362 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
ལྟར་ལེགས་པོ་ཞིག་བསྲུང་ནས་འཁོར་བ་ལ་ཞེན་པ་ཇི་ཆོད་བྱས་ཏེ། དཔལ་
དུས་ཀྱི་འཁོར་ལོའི་རིམ་གཉིས་ཀྱི་ཉམས་ལེན་ལ་འབད་བཞིན་ཆོས་པ་བཟང་པོ་
ཞིག་ཨེ་ཡོང་ལྟོས། བདག་ནི་ད་བར་དུ་ཁྱེད་སློབ་མ་རྣམས་ཀྱི་རེ་བ་ལྟར། ང་
བླ་རྒན་ཞིག་འཆི་བ་ལ་རང་དབང་མེད་ཀྱང་རང་དབང་ཡོད་མདོག་གིས་འདུག་
ཁུལ་བྱས་པ་ཡིན། ཁྱད་པར་ཁོ་བོའི་རྗེས་སུ་ཚུལ་ཁྲིམས་རྣམ་པར་དག་པའི་
གཞིར་བཟུང་སྟེ་ཆོས་རྣལ་མ་ཞིག་ཡོང་ཐབས་ལ་འབད་རྒྱུ་དང་། མ་ཟད་
མཁའ་སྤྱོད་མ་དང་། དཔལ་འཁོར་ལོ་བདེ་མཆོག་གི་བསྙེན་མཚམས་རེ་ལ་
སྡོད་དང་། བདག་དང་ཐག་ཇེ་ཉེ་ཡིན། མ་འོངས་པར་དག་པ་མཁའ་སྤྱོད་
དུ་སྐྱེ་བའི་རྟེན་འབྲེལ་ཡོད། ལྷག་པར་དུ་འཁོར་བ་ལ་ཞེན་པ་ཇི་ཙམ་བྱས་ཀྱང་
སྙིང་པོ་རྡུལ་ཙམ་ཡང་ལོན་རྒྱུ་མི་འདུག སྙིང་པོ་ཡོད་པ་ནི་དམ་པའི་ཆོས་ཁོ་ན་
ཡིན་པས་ཆོས་གཤའ་མ་ཞིག་སྒྲུབ་པ་ལ་རེམ་རེམ་གྱིས་ཞེས་རང་དང་ཆོས་ཀྱིས་
འབྲེལ་བའི་སློབ་བུ་ཡོངས་ལ་ཤོད་གསུངས། འདི་སྐབས་སྐུ་སྐྲུན་སོགས་ཀྱང་
སྔར་ལས་ལྷག་པོ་མི་འདུག་ཀྱང་། གསུང་གི་བབ་ལ་བརྟག་ན། ད་ནི་མི་རིང་
བར་མི་འདོད་པ་ཞིག་འོང་སྙམ་ཏེ་དྲུང་འཁོད་ཞབས་སྡོད་པ་རྣམས་ཀྱི་གཙོས་
སློབ་ཚོགས་ཡོངས་ལ་སེམས་ཁྲལ་ཆེན་པོ་བྱུང་ངོ་། །
ཟླ་ལྔ་བའི་ཚེས་བཅུ་དགུ་ལ་གདན་ཐོག་གཅིག་མའི་ཁྲིད་དང་། ཚེས་
ཉེར་བཞི་ལ་གཟིམ་ཁང་གསང་སྔགས་ཆོས་ཀྱི་ལྡིང་ཁང་ནས། རྗེ་བླ་མ་རིན་པོ་
ཆེས་ཆོས་ཚན་བཅུ་བདུན་པ་ཇ་བ་སྤྲུལ་སྐུ་དང་། གོང་གསལ་གྱི་དེའི་ཆོས་ཚན་
ཡོངས་ཀྱིས་ སྦྱོར་ བ་ ཡན་ ལག་ དྲུག་ ལོ་ གསུམ་ གྱི་ ས་ བཅད་ རྫོགས་ སྐབས།
ཐུགས་བརྩེ་བའི་ངང་ཡིད་ལ་ཕན་པའི་བསླབ་བྱ་བཅས་རྗེས་ཁྲིད་མཛད། དེ་
ནས་སླར་ཡང་དེ་རྣམས་ལ། མཐོང་བ་དོན་ལྡན་གྱི་དབུ་ནས་ཅུང་ཟད་ཁྲིད་དེ་
- 363 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མཚམས་བཞག་པས་དགོངས་གཞི་ཟབ། དེ་ནི་སྐུ་ཚེ་འདིའི་དབང་དུ་བཏང་
བའི་སྐལ་བཟང་གདུལ་བྱ་མང་འདུས་རྣམས་ལ་ཆོས་ཀྱི་བདུད་རྩི་སྩོལ་བའི་ཐ་
མར་གྱུར། དེ་དག་གིས་བཀའ་དྲིན་གཏང་རག་ཏུ། ཐུགས་རྗེ་ཆེན་པོའི་སྐུ་
དང་། མཐོང་བ་དོན་ལྡན་དང་ཇོ་ནང་ཆོས་འབྱུང་། མཆོད་རྟེན་དང་རྡོར་
དྲིལ་ཆ། ན་བཟའ་ཆ་ཚང་། གདན། ཐུལ་བ། དམངས་སྒོར་བརྒྱ་དང་
བཅུ་གསུམ་དང་། འབྲོག་དགེ་གསུམ་གྱིས། སྐལ་འཕགས་གཟུངས་གསུམ་
དང་། སྒོར་ཉིས་བརྒྱ་ཉེར་དྲུག་བཅས་བཏེགས། དེ་རྗེས་སྐུ་ལ་སྙུན་ཟུག་
སོགས་ཆེར་མེད་ཅིང་། ཞལ་ནས། ཉིན་འགའ་ལ་ རང་ཅག་རྣམས་ལུས་
སེམས་དལ་བའི་སྒོ་ནས་སྐྱིད་སྐྱིད་བྱས་ཏེ་འདུག་དང་ཇི་འདྲའི་སྐྱིད་པོ་ཞིག་
རེད་ཨང་། ཞེས་སོགས་གསུངས་ནས་ཐུགས་སྤྲོ་བའི་རྣམ་པ་གནང་།
ཟླ་དྲུག་པའི་ཚེས་གཅིག་ལ་ཆོས་ཚན་བཅུ་བདུན་པའི་སྒྲུབ་གྲྭ་བ་རྣམས་
ལྷ་རི་བྲག་བཙན་ལ་བསང་ཕུད་དུ་སོང་། དེ་རྣམས་ལ་གསུང་རྒྱུར། ཁྱེད་
རྣམས་ཀྱིས་སྦྱོར་དྲུག་མཐར་ཕྱིན་པ་ཡིན་པས་ཆོས་སྟོན་སྐྱིད་པོ་ཞིག་གྱིས། དེ་
ཡང་འདིའི་ཉེ་འཁོར་ཞིག་ཏུ་མ་འདུག་པར། ཐག་ཅུང་རིང་ཙམ་ཞིག་ཏུ་སོང་
ལ་དགའ་སྟོན་བྱོས་གསུངས། དོན་ལ་མྱུར་དུ་དག་ཞིང་གཟིགས་ན་དེ་རྣམས་
ལ་མི་བདེ་བར་དགོངས་ནས་ཐག་རིང་ཙམ་ཞིག་ཏུ་སོང་གསུངས་པ་གོར་མ་ཆག
ཡང་ཞལ་ནས། རང་དགོན་གྱི་རྡོ་རྗེ་སློབ་དཔོན་གོང་མ་རྣམས་ཀྱི་སྐུ་གདུང་
ཡིད་བཞིན་ནོར་བུ་རི་ཁྲོད་ཨེ་ཝཾ་ཅོག་སྒར་དུ་ཞུགས་འབུལ་བྱས་པ་ཡིན་ཡང་།
ཁོ་བོའི་སྤུར་གཟིམ་ཁང་གི་མེ་ཏོག་ར་བའི་ནང་དུ་ཞུགས་ལ་སྦྱངས་ཏེ། དེའི་
ཤུལ་དུ་བྱང་ཆུབ་མཆོད་རྟེན་ཞིག་བཞེངས་ན་ལེགས་ཚུལ་སོགས་གསུང་འཕྲོས་
ཡིད་སྐྱོ་བ་མང་དུ་སྩལ།
– 364 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
ཚེས་བཅུ་གཉིས་ལ་ཞང་ཀང་གི་རྒྱ་མི་བསྟན་འཛིན་རྒྱ་མཚོས། དབེན་
གསུམ་ཁང་བ་བསྐྱར་བཞེངས་བྱེད་དུ་དམངས་སྒོར་ཁྲི་ལྔ་ཕུལ་ཡང་ཐུགས་
དགྱེས་བའི་ཉམས་གཏན་མེད་པ་མ་ཟད། དེ་དག་རང་རྒྱུ་ལས་ཉོན་ལས་སྐྱེས་
ཤིང་ངོ་བོ་ཕྲ་བའི་མི་རྟག་པ་ཡིན་པའི་སྒོ་ནས་མི་འདོད་པའི་གནས་སུ་སྦྱོར་བྱེད་
ཀྱི་རང་བཞིན་དུ་མཐོང་སྟེ། སྲིད་པའི་ཕུན་ཚོགས་ཐམས་ཅད་ལ་ཡིད་གཏད་
མེད་པར་གཟིགས། འོན་ཀྱང་རྗེ་བླ་མ་རིན་པོ་ཆེའི་གསང་གསུམ་གྱི་བྱིན་
མཐུས། གཏོང་ཕོད་ཡངས་པའི་ལྷག་བསམ་ཅན་རྒྱ་མི་དེ་ལ་འགྱུར་བ་མེད་
པའི་དད་གུས་མནན་ན་མི་ནོན་པ་སྐྱེས་པའི་སྒོ་ནས་ཚེ་རབས་ཐམས་ཅད་དུ་
རྗེས་སུ་འཛིན་པའི་གསོལ་བ་ནན་ཏན་དུ་བཏབ་པར་ཞལ་བཞེས་གནང་།
ཚེས་བཅུ་གསུམ་ ལ་ འཚོ་བྱེད་བདེ་ལེགས་ རྒྱ་མཚོ་ལས་ གསོལ་ སྨན་
བླངས་ན་ཡང་ཐུན་གཅིག་ཀྱང་བཞེས་བཞེད་མི་གནང་བས་བྱ་ཐབས་བྲལ།
ཚེས་བཅུ་བཞི་སྔོན་མའི་ཉིན་གྱི་ཉི་དཀྱིལ་དུ། སྤྲུལ་ཐུབ་བསྟན་འོད་
ཟེར་གྱིས་རྗེ་བླ་མ་རིན་པོ་ཆེའི་དགྱེས་ཞལ་ཐ་མ་མཇལ་ཏེ་གསུང་འཕྲོས་འཕེལ།
ཕྱི་དྲོར་ཞབས་དྲུང་བ་རྣམས་ཀྱིས་ཞབས་ཕྱི་ལེགས་སྒྲུབ་ཀྱི་སྒོ་ནས་གསོལ་ཇ་
དྲངས་ཤིང་གསོལ་ཙམ་ཡང་སྔར་རྒྱུན་ལྟར་གྱི་ཚད་བཞེས་ཏེ། ཞལ་ནས། ད་
འདི་རྣམས་བདག་གི་ཉེ་འཁོར་དུ་འཇོག་མི་དགོས་བདག་གྱིས། དྲུང་སྡོད་ཀྱི་
ཞབས་ཕྱི་བ་རྣམས་ལ། ཁྱེད་ཅག་གིས་ཉིན་མཚན་དབྱེར་མེད་དུ་བདག་ལ་
ནད་གཡོག་དང་ཞབས་ཕྱི་དཔེ་ཟླ་དང་བྲལ་བ་བྱས་པས་ཤིན་ཏུ་བཟང་ཐལ་
གསུངས། དེ་ལྟར་སྐུའི་ཚ་བུ་གཉིས་དང་རིམ་གྲོ་བ་གང་ཡོད་རྣམས་ཀྱིས་རང་
རང་གི་སྙིང་པོ་མེད་པའི་ལུས་རྟེན་དོན་ལྡན་དུ་བྱེད་པའི་སྐལ་བ་བཟང་པོ་ལག་
རྩེར་བྱུང་བ་ཡིན་ཏེ། བླ་མ་སངས་རྒྱས་དངོས་སུ་མཐོང་ཞིང་ཅི་མཛད་ཐམས་
- 365 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཅད་ལེགས་པ་ཁོ་ནར་བལྟ་བ་སོགས་སྒོ་གསུམ་གྱིས་བསྙེན་བཀུར་རིམ་གྲོ་གང་
གཟབ་གྱིས་བླ་མའི་ཐུགས་མགུ་བར་བྱས་ན་དོན་དང་ལྡན་ཚུལ། མདོ་སྡེ་རྒྱན་
ལས། བཀུར་སྟི་རྙེད་པ་དག་དང་རིམ་གྲོ་དང་། ། སྒྲུབ་བའི་སྒོ་ནས་བཤེས་
གཉེན་བསྟེན་པར་བྱ། ། ཞེས་གསུངས་པ་ལྟར་རོ། །
དེ་ནས་གོང་གི་འཕྲོས་སུ། ཡང་ཞལ་ནས། སང་ཉིན་བདག་གིས་ཁ་
མ་གྲག་ཀྱང་ཁྱེད་རྣམས་སྐྲག་མི་དགོས་ཏེ། ང་ལའང་གདེང་ཚོད་ཅིག་ཡོད་
པས་ཞེ་བློ་བདེ་བར་གྱིས། ཤུལ་གྱི་བྱ་བཞག་རྣམས་སྔར་བཤད་པ་རྣམས་ལས་
གཞན་བྱ་བ་ཅི་ཡང་མེད་གསུངས། སྲོད་ཆེན་ཕག་གི་དུས་ཙམ་དུ། འཇམ་
མགོན་བླ་མ་སྒྲོལ་བའི་མགོན་པོ་དང་རྒྱུད་གཅིག་པ་འཇམ་པའི་དབྱངས་ཐུབ་
བསྟན་དགེ་ལེགས་རྒྱ་མཚོ་ཕེབས་བྱུང་ཞེས་པའི་གསུང་ཉམས་ འདུག་ ཅིང་།
དེའི་མཚན་ཐོག་ཐག་ཏུ་སྐུ་ལ་སྙུན་ཟུག་མེད་པར་ཐུགས་འོད་གསལ་གྱི་ངང་དུ་
འབྱམས་ཏེ་བཞུགས།
དེ་ནས། ཚེས་བཅུ་བཞི་རྗེས་མའི་ཐོ་རེངས་ཙམ་ནས་རྗེ་བླ་མ་རྡོ་རྗེ་
འཆང་ཁོང་གིས་གསུང་མི་འབྱོན་ན་ཡང་། སྙུན་ཟུག་སོགས་ཀྱི་རྣམ་པ་ཅི་ཡང་
མེད་པར་ཐུགས་འོད་གསལ་སྤྲོས་བྲལ་གྱི་ངང་དུ་བཞུགས་བཞིན་གཟུགས་སྐུའི་
བཀོད་པ་ཆོས་དབྱིངས་སུ་བསྡུ་བར་བརྩོན་པ་ལ་ཉེ་བར་ཕྱོགས་པའི་ཚེ། ཁོང་
གི་ཞལ་བཀོད་ལྟར། རྟོན་བཞི་ལྡན་པ་རིགས་ལྡན་སྤྲུལ་བའི་སྐུ་ཀུན་མཁྱེན་
དོལ་པོ་སངས་རྒྱས་ཀྱི་སྐུ་བརྙན་གྱི་ཐང་ག་བྱིན་ལྡན་དང་། རྗེ་དཀོན་མཆོག་
གསང་བ་མཐའ་ཡས་ཞབས་ཀྱི་འདྲ་སྐུ་དང་། སྟོན་པ་ཤཱཀྱ་ཐུབ་པའི་སྐུ་དང་།
རྫོགས་རིམ་སྦྱོར་བ་ཡན་ལག་དྲུག་གི་ཁྲིད་ཡིག་མཐོང་བ་དོན་ལྡན་རྣམས་དབུ་
སྔས་སུ་བཤམས།
- 366 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
དེ་སྐབས་ཐུགས་སློབ་ཏུ་གྱུར་བའི་སྐུའི་ཚ་བུ་རྣམ་གཉིས་ནས། རྗེ་བླ་མ་
རིན་པོ་ཆེའི་ཕྱག་གཡས་གཡོན་དུ་འཇུས་ནས་བདག་སོགས་ལྟོས་བཅས་རྣམས་
འདི་དང་ཚེ་རབས་ཐམས་ཅད་དུ་མི་འབྲལ་བར་རྗེས་སུ་འཛིན་པ་དང་། ཡང་
སྤྲུལ་འཁྲུལ་མེད་མཁས་བཙུན་བཟང་པོའི་ཡོན་ཏན་ལྷུན་འགྲུབ་དུ་མངའ་བ་
ཞིག་གིས་ཐུགས་རྗེས་མྱུར་དུ་འཛིན་པ་ཅི་ནས་ཀྱང་མཁྱེན་མཁྱེན་ཞེས་གདོང་
མཆི་མ་དང་བཅས་མྱ་ངན་གྱི་ཟུག་རྔུའི་གདུང་བས་ཅི་བྱ་གཏོལ་མེད་དུ་གྱུར་
ཀྱང་བསྲན་བཙུགས་ཏེ་གསོལ་བ་ཕུར་ཚུགས་སུ་བཏབས། དེ་ལྟར་ཐེག་པ་
ཆེན་པོ་མདོ་སྡེ་རྒྱན་ལས། ཇི་ལྟར་ཆུ་ཡི་སྣོད་ཆག་ན། ། ཟླ་བའི་གཟུགས་
བརྙན་མི་ སྣང་བ། ། དེ་བཞིན་ སེམས་ ཅན་ངན་ པ་ ལ། ། སངས་ རྒྱས་
གཟུགས་ཀྱང་མི་སྣང་ངོ༌། ། ཞེས་གསུངས་པ་ལྟར། ལོང་ཡོད་ཕྱི་བཤོལ་གྱི་
ངང་ནས་དམ་ཆོས་ཀྱི་སྐལ་བ་ཆད་ཅིང་། ཚེ་འདིའི་ཕུན་ཚོགས་ལ་ཤི་སྤར་
འཐམ་པའི་རྟག་འཛིན་ཅན་བདག་དང་བདག་འདྲ་བ་རྣམས་ཆོས་ལ་བསྐུལ་བ་
དང་། སྐུའི་རྣམ་པ་དེ་ཉིད་ཀྱི་གདུལ་བྱ་རྫོགས་པའི་དུས་ལ་བབས་པ་ན།
ཞལ་ཆེམས་གང་སྩལ་དུས་བབ་དེ་དང་དེར་དྲན་པར་བྱས་ཏེ། གདིང་བ་
བཏིངས་ཤིང་སྐུ་ལ་ཆོས་གོས་གསོལ་བ་དང་ལྷན་ཅིག རྟག་བརྟན་རིལ་བུ་
ཞེས་ཁོང་གི་ཐུགས་གཙིགས་ཤིན་ཏུ་ཆེ་བའི་རིལ་བུ་དང་། འཕེལ་གདུང་བྱིན་
ལྡན་ཉེར་གཅིག་བཅས་ ཞལ་དུ་དྲངས་ པ་ ལྷག་ལུས་ མེད་ པར་ བཞེས། དེ་
སྐབས་ཨ་ཁུ་ཤེས་རབ་ཆོས་འཕེལ་དང་ཉེ་གནས་སོགས་དྲུང་སྡོད་པ་རྣམས་ཀྱིས།
ཆོས་འཁོར་གསུམ་གྱི་དང་། རྗེ་གུ་ཧུའི་གསོལ་འདེབས་དང་། སངས་རྒྱས་
བྱང་སེམས་ཀྱི་མཚན་ནས་མགོ་བརྩམས་ཏེ་ཐུགས་དམ་གསལ་འདེབས་ཀྱི་རིམ་
པ་རྣམས་སྙན་དུ་རིམ་གྱིས་ཞུས་པའི་སྐབས། །
- 367 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དགུང་གྲངས་དོན་དྲུག་པ་སྟེ་བོད་རབ་བྱུང་བཅུ་བདུན་པའི་དཔའ་བོ་
ལྕགས་འབྲུག་ལོའི་ཟླ་དྲུག་པའི་ཚེས་བཅུ་བཞི་ཕྱི་མ་སྟེ་(སྤྱི་ལོ་ ༢༠༠༠ཟླ་༨ ཚེས་
༡༩) སྔ་དྲོའི་ཆའི་པེ་ཅིང་འཁོར་ལོའི་ཨང་གྲངས་དགུ་དང་སྐར་མ་བཅུར་
སླེབས་པའི་དུས། ཐུབ་བསྟན་ཕྱོགས་རྒྱལ་གླིང་དུ་གཟིམ་ཁང་ལ་ཉི་འོད་ཕོག་
པ་དང་མཉམ་དུ། སྙུན་ཟུག་གི་རྣམ་པ་ཅུང་ཟད་ཀྱང་མེད་པར། ཞབས་ཀྱིལ་
ཀྲུང་དང༌། ཕྱག་གཉིས་མཉམ་བཞག་སྟེ་སྐུ་དྲང་བོར་རྣམ་སྣང་ཆོས་བདུན་
གྱིས་བཞུགས་ཏེ། སྤྱན་གཉིས་ནམ་མཁར་གཟིགས་བཞིན་ཕཊ་སྒྲ་ཆུང་འབྲིང་
ཆེ་གསུམ་གྱི་མཐར་ཧིག་སྒྲ་ཆེས་སངས་པ་ཞིག་དང་བཅས་ཐུགས་འོད་གསལ་གྱི་
ངང་ནས་ཞལ་དབུགས་ཀྱི་རྒྱུ་བ་མི་མངོན་པར་གྱུར་ཏེ་ལེ་ལོ་ཅན་རྣམས་ཆོས་ལ་
བསྐུལ་ཕྱིར། ཞིང་འདིར་གཟུགས་སྐུའི་བཀོད་པ་རེ་ཞིག་བསྡུས་ནས་དཔའ་བོ་
དང་མཁའ་འགྲོ་མའི་ཚོགས་རྣམས་ཀྱིས་བསུ་བའི་བཀོད་པ་བསམ་གྱིས་མི་ཁྱབ་
པ་དང་བཅས་དག་པ་མཁའ་སྤྱོད་ཀྱི་ཞིང་དུ་གཤེགས་པར་གྱུར་ཏོ། །
༧ ངེས་དོན་ བསྟན་ པའི་ པད་ཚལ་ བཞད་ པའི་ གཉེན། ། ལུང་
རྟོགས་འོད་བརྒྱའི་དཔལ་མངའ་བཅུ་གཉིས་བདག ། སྐལ་དམན་མིག་གི་
ལམ་ལས་འདས་འགྱུར་བས། ། སྐྱོ་གདུང་མུན་པའི་སྡུག་བསྔལ་ཆེས་ཆེར་
འཕེལ། ། མྱ་ངན་ཆར་གྱིས་ཡང་ཡང་དག་པའི་མཁར། ། མཚུངས་མེད་བླ་
མ་སྟོན་ཟླའི་དཔལ་ཇི་བཞིན། ། ལྷག་པར་གསལ་བས་སྐྱོ་གདུང་མ་ནོན་
པར། ། དད་གུས་གདུང་དབྱངས་དྲི་ཟའི་དབྱངས་ལ་འགྲན། ། ཀྱེ་མ་དབང་
ཁྲིད་ལུང་གི་སྦྲང་ཆར་ཡང་། ། ཟད་མེད་འཇོ་བའི་ཆུ་འཛིན་དབྱིངས་སུ་
ཡལ། ། ད་ནི་མཁས་གྲུབ་གོང་མའི་ཐུགས་ཀྱི་བཅུད། ། མན་ངག་ཆོས་ཀྱི་
མཚོ་ཆེན་སྐམ་ལ་ཉེ། ། འཛིན་བྱེད་དབྱུག་གུས་བྲང་གི་རྔ་བརྡུང་ཞིང་། །
- 368 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
ཡན་ལག་མཆོག་ནི་འཛིན་མའི་ཐོ་བར་བྱས། ། མྱ་ངན་མཆི་མའི་ཆར་གྱིས་
བརླན་བཞིན་དུ། ། ཕན་བདེའི་གཏེར་ཁྱོད་ལྷག་པར་དྲན་པས་གདུང་། །
མཁའ་འགྲོས་བརྐྱངས་པའི་དྲི་མེད་དར་ལམ་ནས། ། དཔལ་ལྡན་ཀ་ལཱ་པ་ཡེ་
རི་བོའི་སྤོར། ། སྐྱབས་གཅིག་བླ་མའི་དགྱེས་ཞལ་མངོན་པའི་ཚེ། ། ཕྱོགས་
འདིར་མགོན་གྱིས་བཏང་བས་ཡིད་རེ་མུག ། ཕུལ་བྱུང་ལེགས་བཤད་སྣང་བ་
མི་ཟད་པའི། ། ཡང་ཡང་མན་ངག་གཏེར་བརྒྱ་གྲོལ་བའི་མགོན། ། ཁྱོད་
མཐོང་སྔ་ན་མེད་པའི་དགའ་སྟོན་ཅན། ། ད་ལྟ་འདྲེན་བྱེད་ལམ་ནས་འདས་
པས་སྐྱོ། ། ཁྱེད་ཐུགས་དྲི་མེད་གངས་ཀྱི་རི་བོ་ལས། ། དབང་ལུང་ཛམྦྷཡི་བུ་
མོའི་རྒྱུན། ། སྐལ་བཟང་བློ་ཡི་ཡོལ་གོར་བབས་པ་ཡི། ། བཀའ་དྲིན་བསྐལ་
བའི་མཐར་ཡང་གཞལ་བར་དཀའ། ། འཛུམ་འཛུམ་སྐྱབས་རྗེ་བླ་མའི་དགྱེས་
ཞལ་དེ། ། གསལ་གསལ་ཡིད་མཚོའི་ངོས་སུ་རབ་གསལ་བཞིན། ། ལྷང་ལྷང་
གདུང་བའི་དབྱངས་ཀྱིས་འབོད་པ་ན། ། ཡང་ཡང་བྱིན་རླབས་སྣང་བ་དུས་
སུ་སྩོལ། །
དེའི་ཚེ་ཆོས་ཀྱི་སྐུར་མངོན་པར་བྱང་ཆུབ་པའི་ཕྱིའི་རྟགས་ སུ་ནམ་
མཁའ་སྔོ་ལ་དྭངས་པ། སྤྲིན་དང་བསེར་བུའི་རྒྱུ་བ་ཕྲ་མོ་ཙམ་ཡང་མེད་པར།
ནང་གི་རྟགས་སུ་སླར་ཡང་བདག་ཅག་ཚེ་རབས་ཐམས་ཅད་དུ་ཐུགས་བརྩེ་བ་
ཆེན་པོས་རྗེས་སུ་འཛིན་པར་མཚོན་སླད་ཞལ་གྱི་དཀྱིལ་འཁོར་སྔར་ལས་ལྷག་
པར་རྒྱས་ཏེ་འཛུམ་བག་དང་ལྡན་པ་གཞོན་ནུའི་ལུས་ལྟ་བུར་གྱུར་ཏོ། ། དེ་
ནས་ཞག་ གསུམ་ གྱི་བར་དུ་ཐུགས་དམ་ལ་བཞུགས་པས། དེའི་ཡུན་ལ་སྐུ་
གདུང་རིན་པོ་ཆེ་བསྒུལ་བསྐྱོད་གང་ཡང་མ་བྱས་པར་གསང་བར་བྱས་ཀྱང་།
ནམ་མཁའ་ རྒྱ་མཐིང་ གིས་ བྱུགས་ པ་ ལྟར་སྔོ་ཞིང་ དྭངས་ པར་ སྤྲིན་དཀར་
- 369 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གདུགས་དང་རྒྱལ་མཚན་གྱི་རྣམ་པ་དུ་མ་དང་། སློབ་མ་རེ་གཉིས་ལ་ཉིན་བྱེད་
དབང་བོ་ནུབ་ཕྱོགས་ཆུ་ལྷའི་ཕང་བར་མནལ་བའི་རྨི་ལྟས་བྱུང་བ་སོགས་ཕྱི་
ནང་གི་རྐྱེན་གྱིས་བྱིངས་ཀྱི་སེམས་ལ་ད་ནི་མ་ལེགས་པ་ཞིག་བྱུང་ངམ་སྙམ་པའི་
དོགས་པ་སྐྱེ་འདུག
དེ་དག་གི་རིང་ལ་ཉེ་གནས་སོགས་གྲྭ་བཞིས་གཅོམ་ཆུང་ངོས། སྦྱོར་
དྲུག་གི་སྔོན་འགྲོ། བླ་མ་མཆོད་པ་བདེ་ལེགས་རབ་རྒྱས། ཡན་ལག་དྲུག་གི་
སྨོན་ལམ། ཐུན་མོང་མ་ཡིན་པའི་སྨོན་ལམ་རྒྱལ་བ་རྒྱ་མཚོ་མ། མཁའ་སྤྱོད་
མའི་སྨོན་ལམ། བདེ་མཆོག་སྨོན་ལམ་སོགས་ཤུབ་འདོན་བྱས། །
ཚེས་བཅུ་དྲུག་གི་ཉིན་སྐྱབས་མགོན་མཁར་མཆོག་སྤྲུལ་རིན་པོ་ཆེར་ལྷ་
དར་ཆེ་ལེགས་བཅས་འདས་བརྡ་ཕུལ། ཚེས་བཅུ་བདུན་གྱི་ནམ་ལངས་ཡོས་
ཀྱི་སྔ་ཆ་ལ་མཁར་མཆོག་སྤྲུལ་རིན་པོ་ཆེ་ཤེས་རབ་ཆོས་འཕེལ་རྒྱ་མཚོ་ཕེབས་ཏེ།
སྐུ་གདུང་ཡིད་བཞིན་ནོར་བུའི་སྤྱན་སྔར་ཁ་དར་ཚེ་ལེགས་ཤིག་ཕུལ་ཏེ་ཡུན་
རིང་ཞིག་ལ་མཉམ་པར་བཞག་བཞིན་ཐུགས་དམ་དཀྲོལ། རྒྱུད་སྡེ་ལས་བཤད་
ཚོད་ལྟར་གྱི་ཐུགས་དམ་གྲོལ་རྟགས་ཐོན། དེ་མཐུད་མཁར་སྤྲུལ་བའི་སྐུ་ཤེས་
རབ་ཆོས་འཕེལ་རྒྱ་མཚོའི་ཞལ་སྔ་ནས་ཀྱིས། སྦྱོར་དྲུག་སྔོན་འགྲོ་དང་འབྲེལ་
གནས་ལུགས་ལྟ་བའི་འཕོ་བ་དང་། དུས་འཁོར་འཕོ་བ་སོགས་ཀྱང་གསུངས།
དེའི་འཕྲོར་འཚོགས་ཆེན་ཞལ་ངོ་ལ་འདས་བརྡ་ཕུལ་ཏེ། ཆུ་ཚོད་བཅུ་གཅིག་
ལ་སླེབས་མཚམས་གྲྭ་ཚང་བྱིངས་ཀྱིས་ཐོག་མའི་གདུང་མཇལ་བྱས་ཏེ། ཕྱོགས་
སོ་སོར་གསང་བ་བཀྲོལ་ནས་སྐད་དང་ཁ་པར་བཏང་། ས་ཐག་རིང་བོར་
འཁོད་པའི་སློབ་མ་གྲྭ་རིགས་སྦྱིན་བདག་རྣམས་ཀྱིས་གནས་ཚུལ་དེ་ལྟ་བུ་ཐོས་
མ་ཐག་ཏུ་ཤིན་ཏུ་སྐྱོ་བས་སྙིང་ཡང་དུམ་བུར་འགས་པ་ལྟ་བུར་གྱུར་ཏོ། །
- 370 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ། །
ཉིན་དེའི་ཕྱི་དྲོར་བཟང་དྲུག་གི་ཆུའི་གདུང་ཁྲུས། བཟང་དྲུག་གི་ལྡེ་
གུའི་བྱུགས་པ། མི་འཁྲུགས་པ་དང་། ཀུན་རིག དུས་འཁོར་སོགས་ཀྱི་
གནས་ཡིག་མཐོང་བརྒྱུད་ཀྱི་ཕྱག་ལེན་ལྟར་སྒྲོས་གཙང་ཞིང་ཞིབ་ཐོན་བྱས་ཏེ་
ཕུལ། གོས་སེར་པོས་གདུང་དཀྲིས། ཆོས་གོས་རྣམ་གསུམ་དང་ལོངས་སྐུའི་
ཆས་སུ་ གཞུག་ པའི་ རིམ་ པ་རྣམས་ཕྱག་བཞེས་བཞིན་ངོས་དག་མཛད་དེ།
གཟིམ་ཁང་རྙིང་བའི་རབ་གསལ་དུ་ཁྲི་བཤམ་པའི་ཁར་སྤྱན་དྲངས། གདུང་
མདུན་དུ། ཕྱག་དྲིལ། ཕྱག་ཌར། ཀ་པཱ་ལི་རྣམས་དང་། ལྷ་བཤོས་ཆེ་
ལེགས། འབྲུའི་མེ་ཏོག ཡོན་ཆབ་གྲངས་མེད། སྤོས་རིང་གི་དྲ་བ། རབ་
འབར་སྣང་གསལ་གྱི་འོད་ཀྱིས་ཉིན་མཚན་འཁྲུལ་བ་ལྟ་བུ་སོགས་ཡིད་དུ་འོང་
བའི་མཆོད་པའི་བྱེ་བྲག་མ་ཚང་བ་མེད་པ་འཕགས་པ་ཀུན་ཏུ་བཟང་པོའི་སྒྱུ་
འཕྲུལ་ལྟ་བུ་ཆད་པ་མེད་པར་བསྟར་ཏེ་དད་ལྡན་ཀུན་གྱིས་བསོད་ནམས་ཀྱི་
ཕུང་བོ་གཏུགས་པ་མེད་པ་ནམ་མཁའི་མཐའ་དང་མཉམ་པར་སྤེལ། དེ་དག་
ནི་འཕོ་གཞུང་ལས། རྣལ་འབྱོར་བ་རབ་སྐུ་གྲོང་ཁར། རང་གི་ཉམས་མྱོང་
བཟང་པོས་སེམས་ཀྱི་གནས་ལུགས་རང་ངོ་འཕྲོད་ཅིང་། མྱ་ངན་ལས་འདའ་
བ་ཐུགས་དམ་གྱི་དུས་སུ་གནས་ལུགས་དེའི་རང་མདངས་ཆེར་མངོན་ཞིང་སྐུ་
ཉམས་ཀྱང་གཟི་མདངས་ཀུན་ནས་རྒྱས་པ། དེ་ལྟ་བུ་ནི་བསོད་ནམས་ཞིང་
མཆོག་ཆོས་ཀྱི་སྐུ་ཡིན་པས་མཐར་སྐོར་དུ་མཆོད་པ་ཅི་འབྱོར་བཤམ་གསུངས་
པའི་དགོངས་པ་ལས་མ་འདས་སོ། །
ཚེས་བཅོ་བརྒྱད་ཀྱི་ཉིན། མཁར་མཆོག་སྤྲུལ་རིན་པོ་ཆེས་མཁའ་སྤྱོད་
མའི་བདག་འཇུག་དང་འབྲེལ་བླ་མ་དང་དཀྱིལ་འཁོར་གྱི་གཙོ་བོ་ཐ་མི་དད་པ་
ལ་ཕྱི་ནང་གསང་བ་དེ་ཁོ་ན་ཉིད་ཀྱི་མཆོད་སྤྲིན་བསྟར་བ་དང་། ཐུགས་ཀྱི་
- 371 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དགོངས་པ་ཡོངས་སུ་རྫོགས་པའི་ཐབས་རྣམས་ལག་ལེན་དུ་བསྟར་ཏེ། ངག་
དབང་བློ་གྲོས་གྲགས་པས་གསུང་གི་ཞབས་བརྟན་གསོལ་འདེབས་ལ་ཁ་ཅུང་
ཟད་བསྒྱུར་ཏེ་མཇུག་ཏུ་ཡང་སྤྲུལ་མྱུར་བྱོན་གསར་རྩོམ་གནང་། དེ་ཉིད་པར་
དུ་བཏབས་ནས་གྲྭ་མང་ནས་རྒྱུན་འདོན་བྱས། མཁར་མཆོག་སྤྲུལ་རིན་པོ་ཆེ་
ལ། སྐུ་གསུང་ཐུགས་རྟེན་གྱིས་ཐོག་དྲངས་ཏེ། དམངས་སྒོར་ཆིག་ སྟོང་
བཅས་ཁྱོན་དམངས་སྒོར་ཉིས་སྟོང་གི་ཚད་ཀྱི་དངོས་འབུལ་བཏེགས། འདི་
ནས་རིམ་པར་གཉུག་མར་གནས་པ་དང་ཕྱོགས་ནས་ལྷག་པའི་དགོན་མ་ལག་གི་
གྲྭ་ཚང་སྤྱི་དང་། བླ་སྤྲུལ། མཁན་པོ། བྱ་བྲལ་རི་ཁྲོད་པ་སོགས་ཀྱིས་རྒྱུད་སྡེ་
བཞིའི་ཆོ་ག་ སོ་ སོའི་བདག་འཇུག་དང་འབྲེལ་བར། བརྒྱ་མཆོད། སྟོང་
མཆོད་འབུལ་བ་སོགས་བློ་ཡུལ་དུ་མི་ཤོང་བ་དང་། ལྷག་པར་མར་མེའི་འོད་
ཀྱིས་ཉིན་མཚན་ངོ་མི་ཤེས་པ་ལྟར་གྱུར། །
ཉིན་རེ་བཞིན། ཐག་ཉེ་རིང་གི་ཆོས་ཀྱི་འབྲེལ་བ་ཟབ་པའི་བླ་སྤྲུལ་དུ་
མ་དང་ དགེ་ འདུན་ པ་ མང་ བོ་ ཕེབས་ པ་ ལ། བསྙེན་ བཀུར་ ཕྱག་ འགྱེད་
བཟབས་ཐོག་བླ་མཆོད་སྒོས་མཆོད་འབུལ། གདུང་འབོད་དང་འབྲེལ་བའི་ཚེ་
རབས་རྗེས་འཛིན། འཇིགས་བྱེད་ལྷ་བཅུ་གསུམ་མ་དང་། སྒྲོལ་མ་རྣལ་
འབྱོར་མ། གསང་འདུས། བདེ་མཆོག ཀུན་རིག རྒྱུད་སྡེ་ལྔ་བ། དུས་
འཁོར་སོགས་ཀྱི་བདག་འཇུག་དང་འབྲེལ་ཏེ་བླ་མ་དང་དཀྱིལ་འཁོར་གྱི་གཙོ་བོ་
དབྱེར་མ་མཆིས་པར་བྱས་ཏེ་དབང་བཞི་ལེན་པ་དང་། ཚེ་རབས་ཐམས་ཅད་
དུ་རྗེས་སུ་འཛིན་པའི་ཐུགས་སྨོན་རྣམ་པར་དག་པ་གནང་།
འདི་སྐབས་སུ། འབྲོག་དགེ་བསམ་འགྲུབ་གླིང་ནས་རྗེ་བླ་མ་རིན་པོ་
ཆེའི་ཐུགས་སློབ་རྣམས་ཀྱི་གཙོས་གྲྭ་ཚང་ཡོངས་རྫོགས་གདུང་མཇལ་དུ་ཕེབས།
- 372 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
དེ་སྐབས་ཕྲན་དང་རང་དགོན་གྱི་གྲྭ་བཅུ་ཕྲག་ཙམ་གྱིས་སྐུ་གདུང་ཡིད་བཞིན་
ནོར་བུ་ཞུགས་འབུལ་གྱི་བར་དུ་རྒྱུད་སྡེ་ལྔ་བ་དང་། སྒྲོལ་མ་རྣལ་འབྱོར་མ་
སོགས་ཀྱི་བདག་འཇུག་དང་འབྲེལ་ཏེ་དབང་བཞི་ལེན་པ་དང་། ཁྱད་པར་
ཕྲན་གྱིས་བློ་ནུས་དང་བསྟུན་པའི་སྒོ་ནས་བསྟན་འགྲོའི་དཔལ་དུ་མཆོག་སྤྲུལ་
རིན་པོ་ཆེ་མྱུར་དུ་འབྱོན་པའི་གསོལ་འདེབས་ཅི་ནུས་དང་སྐྱེ་བ་ཀུན་ཏུ་རྗེས་སུ་
འཛིན་པའི་སྨོན་ལམ་ནན་ཏན་དུ་བཏབ། ཕྲན་རང་དགོན་དུ་ཡོད་སྐབས།
བླ་མ་རིན་པོ་ཆེའི་དགོངས་པ་ཆོས་དབྱིངས་སུ་མནལ་ཚུལ་ ཐོས་མ་ཐག་དད་
གདུང་འགོག་ཏུ་མེད་པའི་སྒོ་ནས་གཞན་གྱིས་བསྐུལ་བ་དང་སྡེབ་སྦྱོར་ལེགས་པོ་
སོགས་ལ་མ་ལྟོས་པར་རང་སེམས་ལ་གང་ཤར་ལྷུག་པའི་ཚུལ་གྱིས་སྙིང་ཐག་པ་
ནས་གདུང་འབོད་ཚེ་རབས་རྗེས་འཛིན་དང་འབྲེལ་ཡང་སྤྲུལ་མྱུར་བྱོན་གཅིག་
འཐུས་སུ་བྱས་པ་བྱིན་རླབས་ཐུགས་རྗེ་འགུགས་པའི་ལྕགས་ཀྱུ་ཞེས་པའི་སྒོ་ནས་
གསོལ་བ་ཕུར་ཚུགས་སུ་བཏབ། གདུང་འབོད་དེ་ཉིད་འཕྲུལ་པར་དུ་བཏབ་
སྟེ་གྲྭ་མང་ལ་བཀྲམ་ཞིང་། སྐུ་གདུང་ཡིད་བཞིན་ནོར་བུའི་དྲུང་ནས་ཚར་མང་
དུ་བཏོན།
ཉིན་བཞིན་ནངས་སྔ་མོ་ཆུ་ཚོད་གསུམ་བཞི་ཙམ་ནས་དྲུང་སྡོད་ཞབས་
ཕྱི་བ་དང་ཞལ་སློབ་རྣམས་ཀྱིས་བཤམ་བཀོད་ཡིད་དུ་འོང་བའི་ཡོན་ཆབ་ཆིག་
སྟོང་ལྷག་དང་། མར་མེའི་ཀོང་བུ་ཆེ་ཆུང་ཤིན་ཏུ་མང་བོ་དང་། འབྲུའི་མེ་
ཏོག་དང་། སྤོས་དང་། རྒྱུད་སྡེ་སོ་སོའི་བཅའ་བཤམས་ཀྱི་རིམ་པ་ལ་མ་
བསྐུལ་དང་ལེན་གྱི་སྒོ་ནས་བསོད་ནམས་བསགས་པའི་ཞིང་ཁྱད་པར་ཅན་དུ་
མཐོང་སྟེ་ཆིག་དྲིལ་དུ་འབད། ཉིན་དེ་དང་དེར་རྒྱུད་སྡེ་སོ་སོའི་ཆོ་ག་དང་
འབྲེལ་གདུང་ཆོག་དང་མདོ་སྔགས་ཀྱི་སྨོན་ལམ་མང་བོ་བླ་སྤྲུལ་ཆེ་དགུ་རྣམས་
- 373 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དབུ་བཞུགས་ཏེ་གྲྭ་མང་གིས་གསུང་བ་སོགས་ཐུགས་ཀྱི་དགོངས་པ་ཡོངས་སུ་
རྫོགས་པའི་ཐབས་རྨད་དུ་བྱུང་བ་ཕྱག་ཏུ་བསྟར། ཕྱི་དྲོ་རྣམས་སུ། གཟིམ་
ཁང་གསང་སྔགས་ཆོས་ཀྱི་ལྡིང་ཁང་གི་སྟེང་འོག་ཐམས་ཅད་དུ་གནས་བརྟན་
བགྲེས་གཞོན་བརྒྱ་ཕྲག་མང་བོ་འཚོགས་ཏེ། སྦྱོར་དྲུག་བརྒྱུད་པའི་བླ་མའི་
གསོལ་འདེབས་སྔོན་དུ་འགྲོ་བཞིན་ཟབ་ལམ་རྡོ་རྗེ་རྣལ་འབྱོར་སྦྱོར་བ་ཡན་ལག་
དྲུག་གི་སྔོན་འགྲོའི་རིམ་པ་སྐྱབས་འགྲོ་ནས་བཟུང་དུས་འཁོར་ལྷན་སྐྱེས་ཀྱི་བར་
དང་། དངོས་གཞི་ལའང་། རང་སེམས་དོན་དམ་ཆོས་སྐུ་བླ་མའི་ཐུགས་སུ་
ངོ་ཤེས་ཏེ་མ་བཅོས་སྤྲོས་བྲལ་གཤིས་ཀྱི་རང་བཞིན་དྭངས་པའི་འོད་གསལ་དག་
པའི་དབྱིངས་ལ་ཡུན་རིང་བོའི་བར་དུ་མཉམ་པར་འཇོག་པ་དང་། མཇུག་ཏུ་
ཡན་ལག་དྲུག་གི་སྨོན་ལམ་དང་། བླ་མ་མཆོད་པ། བླ་མའི་རྣལ་འབྱོར། རྩ་
ལྟུང་བཤགས་པ། ཐུན་མོང་མ་ཡིན་པའི་སྨོན་ལམ་རྒྱལ་བ་རྒྱ་མཚོ་མ། སྨོན་
ལམ་གལ་བོ་ཆེ། རིམ་གཉིས་སྨོན་ལམ། དཔལ་ཀ་ལཱ་པའི་སྨོན་ལམ། བསྟན་
འབར་མ། ཡང་སྤྲུལ་མྱུར་འབྱོན་གསོལ་འདེབས་སོགས་དད་གདུང་འགོག་ཏུ་
མེད་པའི་སྒོ་ནས་དབྱངས་སུ་གྱེར་ཏེ་ཐུགས་དགོངས་ཡོངས་སུ་རྫོགས་པའི་
ཐབས་ལ་ཆིག་དྲིལ་དུ་འབད། །
དེ་དག་གི་རིང་ལ་གྲུབ་དབང་དམ་པ་ཨ་སྐྱོང་རྒྱ་བླ་པདྨ་རྣམ་རྒྱལ་ཕེབས་
ཏེ་ཉིན་གཉིས་ཀྱི་རིང་དུ་གདུང་མཇལ་དང་། བླ་མ་མཆོད་པ་བདེ་ལེགས་རབ་
རྒྱས་དང་། ཟབ་ལམ་རྡོ་རྗེ་རྣལ་འབྱོར་སྦྱོར་བ་ཡན་ལག་དྲུག་གི་སྔོན་འགྲོ་
གསུངས་ནས་ཐུགས་དམ་ཉམས་བཞེས་ཀྱི་རིམ་པའི་སྒོ་ནས་ཐུགས་དགོངས་
རྫོགས་པར་བྱས། གདུང་འབོད་དང་འབྲེལ་མྱུར་འབྱོན་གྱི་སྐུལ་ཡིག་ཤིན་ཏུ་
ནུས་པ་ཅན་འཕྲལ་དུ་བརྩམས། ཕེབས་ཁར་སྒྲོན་སྐུ་ཁྲུ་ཚད། སྐལ་འཕགས་
-374 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
གཟུངས་གསུམ། བྱང་ཆུབ་མཆོད་རྟེན། ན་བཟའ་ཆ་ཚང་། གོས། ཕྲུག་
བུབ། བཞུགས་གདན། དམངས་སྒོར་ཉིས་སྟོང་བཅས་དགོངས་རྫོགས་ཀྱི་
མཆོད་སྤྲིན་དུ་བསྟར།
དེ་ནས་བསེ་མཆོག་སྤྲུལ་རིན་པོ་ཆེ་ཀུན་བཟང་གཞན་ཕན་ཤས་ཨན་དུ་
བཞུགས་ཡོད་པར་སྐད་བཏང་སྟེ། དེ་མ་ཐག་རང་དགོན་དུ་ཕེབས་པ་དང་
མཉམ་དུ་གདུང་མཇལ་བྱས་ཏེ། ཉིན་གཉིས་ཀྱི་རིང་ལ་གདུང་ཆོག་དང་མདོ་
སྔགས་ཀྱི་སྨོན་ལམ་དུ་མའི་སྒོ་ནས་དགོངས་རྫོགས་ཕུལ། གསུང་དང་སྐུའི་
རྟེན་གྱི་སྣ་དྲངས་ཏེ་དམངས་སྒོར་ཉིས་སྟོང་གི་ཚད་ཀྱི་མཆོད་སྤྲིན་བསྟར། །
ཉིན་དེར་པེ་ཅིང་ནས་ཐུགས་སྲས་ཡོན་ཏན་ལྷུན་འགྲུབ་ཀྱང་ཕེབས་ཏེ་
གདུང་མཇལ་བྱས་པ་མ་ཟད་ཐུགས་སྐྱོ་བའི་རྣམ་པ་མང་དུ་གནང་། དེ་བཞིན་
དུ། འབྲོག་དགེའི་མཆོག་སྤྲུལ་ངག་གི་དབང་ཕྱུག་གི་གཙོས་འབྲོག་དགེ་དང་།
རྔ་སྟོད་རྩི་ནང་མི་འགྱུར་བདེ་ཆེན་གླིང་གི་བླ་གྲྭ་ཡོངས་དང་། ཁང་སར་དགོན།
ལྕམ་མདའ་དགོན། ཡར་ཐང་དགོན་སོགས་ནས་བླ་གྲྭ་བརྒྱ་ ཕྲག་མང་བོ་
ཕེབས་ཏེ་གདུང་མཇལ་དང་འབྲེལ་བླ་མ་མཆོད་པ་དང་། ཚེ་རབས་རྗེས་
འཛིན་གྱི་གསོལ་འདེབས་ནན་ཏན་དུ་བྱས། ཕྱོགས་སོ་སོ་ནས་གདུང་མཇལ་
བ་སྟོང་ཕྲག་དུ་མ་ཉིན་རེ་བཞིན་འདུས་ ཏེ་གདུང་དབྱངས་ཀྱིས་གསོལ་བ་
འདེབས་པ་དང༌། དངོས་འབྱོར་གྱི་མཆོད་སྤྲིན་བསྟར་བས་དེ་དག་ཐམས་
ཅད་ཀྱང་བྱང་ཆུབ་སྒྲུབ་པའི་སྐལ་བ་ཅན་དུ་གྱུར། །
དེ་ནི་རང་སྡེ་གྲུབ་མཐའ་འོག་མ་འགའ་རེ་མ་གཏོགས་སངས་རྒྱས་ཀྱི་
གཟུགས་སྐུ་སངས་རྒྱས་སུ་འདོད་པར་ཤིང་རྟ་ཆེན་པོ་རྣམས་ཞལ་མཐུན་པ་མ་
ཟད། རིང་བསྲེལ་ཡུངས་འབྲུ་ཙམ་ཡང་རིན་ཐང་མེད་ པའི་རིན་པོ་ཆེར་
- 375 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
འདུལ་བ་ལུང་ལས་གསུངས་པ་དང་ཚུལ་མཚུངས་པ། གསང་ཆེན་བླ་ན་མེད་
པའི་ལམ་ལ་བརྟེན་ཏེ་མཆོག་གི་དངོས་གྲུབ་བརྙེས་པའི་རྟེན་ཟུང་འཇུག་དབང་
གི་རྒྱལ་བོའི་ཟ་མ་ཏོག་གདུང་རྟེན་ཡིད་བཞིན་ནོར་བུ་ནི་རྗེ་བླ་མ་རིན་པོ་ཆེ་
དངོས་སུ་བཞུགས་པ་དང་འདྲ་བར་གདུལ་བྱའི་ཚོགས་བསགས་པའི་ཞིང་བླ་ན་
མེད་པར་ཡིན་ཚུལ། མཆོད་རྟེན་བསྐོར་བའི་ཕན་ཡོན་གྱི་མདོ་ལས། གང་
ཞིག་བཞུགས་ལ་མཆོད་པ་དང༌། ། མྱ་ངན་འདས་པའི་སྐུ་གདུང་ལ། །
སེམས་ནི་མཉམ་པར་དད་པ་ཡི། ། བསོད་ནམས་ལ་ནི་ཁྱད་པར་མེད། །
ཅེས་གསུངས་པ་དང་མཚུངས་སོ། །
དེ་དག་གི་སྐབས་ཀུན་ཏུ་གནམ་གཤིས་འཇམ་ཞིང་། བར་སྐབས་རེར།
གཟིམ་ཁང་གི་སྟེང་ཐད་ནས་ཤར་ནས་ནུབ་ཏུ་འཇའ་སྤྲིན་ཞིག་ཤར་སེ་ཟུག་
ཡོད་པ་ཀུན་གྱི་མཐུན་སྣང་དུ་གྲུབ་ཅིང་། དེ་དུས་སྟོན་གྱི་དྲོད་ཤིན་ཏུ་ཆེ་བ་
དང་། གཟིམ་ཁང་ཧ་ཅང་ཆེ་བ་མ་ཡིན་ཡང་བླ་གྲྭ་བརྒྱ་ཕྲག་མང་བོ་ལྷན་དུ་
འཚོགས་པ་དང་། གཟིམ་ཁང་གི་སྟེང་འོག་ཐམས་ཅད་དུ་ཉིན་མཚན་མེད་
པར་མར་མེ་མང་བོ་ཕུལ་བའི་ཚ་རླབས་ཤིན་ཏུ་ཆེ་ནའང་། སྐུ་གདུང་ཡིད་
བཞིན་ནོར་བུ་ལ་དྲི་ང་བ་དང་རུལ་སུངས་ཀྱི་སྐྱོན་ཕྲ་མོ་ཙམ་ཡང་མེད་པར་མ་
ཟད། དྲི་བཟང་པོས་ཕྱི་ནང་ཐམས་ཅད་ཁྱབ་འདུག
དེ་ནས། ཟླ་དེའི་མར་ངོ་མཁའ་འགྲོ་འདུ་བའི་དུས་ཆེན་དང་བསྟུན་
ཚེས་ཉེར་ལྔའི་ནངས་སྔ་མོར་པེ་ཅིང་འཁོར་ལོའི་ཚ་གྲངས་གསུམ་ལ་སླེབས་
མཚམས། སྐྱེ་དགུའི་བསོད་ནམས་ཀྱི་དཔལ་དུ་བཞུགས་པའི་སྐུ་གདུང་ཡིད་
བཞིན་ནོར་བུ་གདུང་ཁང་དུ་སྤྱན་དྲངས་ཤིང་ཞལ་ཤར་དུ་ཕྱོགས་ཏེ་བཞུགས་སུ་
གསོལ། དེ་ཚེ་གློ་བུར་དུ་མེ་ཏོག་གི་ཆར་ཟིམ་བབས་པ་སོགས་ལྟས་ཡ་མཚན་པ་
- 376 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།།
མང་དུ་སྣང་། །
དེ་ནས་བླ་སྤྲུལ་དང་། རྡོ་རྗེ་སློབ་དཔོན། མཁན་པོ་སོགས་ཀྱི་གཙོས་
ཁྲིམས་ལྡན་དགེ་འདུན་པའི་ཚོགས་དང་། གཞན་ཡང་། གཞིས་བྱེས་ཀྱི་དད་
ལྡན་ཕོ་མོ་སོགས་གཟིམ་ཁང་གི་རའི་ཕྱི་ནང་ཐམས་ཅད་དུ་གང་བས་གདོང་
མཆི་མ་དང་བཅས་ཕྱག་དང་གསོལ་འདེབས་ལ་ཆིག་དྲིལ་གྱིས་འབད་པ་དང་།
གདུང་འབོད་གསོལ་འདེབས་གདངས་དབྱངས་སྙན་པའི་སྒོ་ནས་དབྱངས་སུ་
གྱེར་བ་དང་། ཁྱད་པར་མཁར་མཆོག་སྤྲུལ་རིན་པོ་ཆེས། གདུང་འབོད་དང་
ཡང་སྤྲུལ་མྱུར་འབྱོན་ལ་ཐུགས་དམིགས་རྣམ་པར་དག་པ་གནང་གཟིམ་
ཁང་དང་། སྒྲུབ་ཁང་། འདུ་ཁང་། མགོན་ཁང་གི་སྟེང་སོགས་ནས་ཡོན་
ཏན་གྱི་གོང་མར་གྱུར་བའི་བླ་མ་དང་། དམ་པའི་སྐྱེ་ཕྲེང་གིས་མཛེས་པའི་སྤྲུལ་
བའི་སྐུ་དང་། བརྟན་མཁས་ཀྱི་ཡོན་ཏན་གྱིས་མཐོ་བའི་མཁན་པོ་དང་། བྱ་
བྲལ་རྣལ་འབྱོར་གྱི་དབང་ཕྱུག་སོགས་དམ་པ་དུ་མས་ཐུགས་སྐྱོ་བའི་རྣམ་པས་
དར་འབོད་དང་། དགེ་འདུན་པ་བྱིངས་ཀྱིས་བླ་མ་རྒྱང་འབོད་དང་ཡང་སྤྲུལ་
མྱུར་འབྱོན་སྐུལ་ཚིག་རྣམས་གསུང་བཞིན་གཙུག་ལག་ཁང་ལ་གཡས་སུ་དལ་
འགྲོ་རིང་མོའི་ཚུལ་གྱིས་བསྐོར། །
དེ་ནས་སྐུ་གདུང་ཡིད་བཞིན་ནོར་བུའི་ཕྱོགས་སོ་སོར་འཁོད་དེ་གདུང་
ཞུགས་འབུལ་གྱི་ཆོ་ག་མཛད། །
དེ་ཡང་སྐུ་གདུང་ལ་སྲེག་ཆོག་འབུལ་བའི་རྡོ་རྗེ་སློབ་དཔོན་དུ་འོས་པ་
གཙང་ཆེན་རྡོ་རྗེ་སློབ་དཔོན་ཆེན་པོ་སྤྲུལ་འཇིགས་མེད་རྡོ་རྗེ་དབུ་བཞུགས་ཀྱི་
གཙོས་གྲྭ་བཅུ་གསུམ་གྱིས་དཔལ་གསང་བ་འདུས་པའི་སྦྱིན་སྲེག་དང་།
སྤྲུལ་ཐུབ་བསྟན་ཆོས་ཀྱི་འོད་ཟེར་དབུར་བཞུགས་ཏེ་གྲྭ་བཅུ་ཕྲག་ཟུང་
- 377 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལྷག་གིས་ཀུན་རིག་གི་སྤྱིན་སྲེག་དང་། །
འབྲོག་དགེའི་མཆོག་སྤྲུལ་ཡོན་ཏན་ལྷུན་འགྲུབ་དང་། ཕྲན་སོགས་གྲྭ་
བཅུ་གསུམ་གྱི་དཔལ་རྒྱུད་སྡེ་ལྔ་བའི་དཀྱིལ་འཁོར་གྱི་སྒོ་ནས་སྦྱིན་སྲེག་དང་། །
བསེ་བསྟན་ པའི་ རྒྱལ་ མཚན་ དང་། བསེ་ ཀུན་དགའ་ཕུན་ཚོགས་
སོགས་གྲྭ་བཅུ་གསུམ་གྱིས་དཔལ་འཁོར་ལོ་བདེ་མཆོག་གི་སྒོས་གདུང་ཞུགས་
འབུལ་གྱི་ཆོ་ག་དང་། །
འབྲོག་དགེའི་སྤྲུལ་དམ་པ་ངག་གི་དབང་ཕྱུག་གི་གཙོས་གྲྭ་བཅུ་གསུམ་
གྱིས་སྒྲོལ་མ་རྣལ་འབྱོར་མའི་སྦྱིན་སྲེག་དང་།
ཤར་ཁ་སྤྲུལ་སྐུ་དཀོན་མཆོག་བསྟན་འཛིན་རྣམ་རྒྱལ་དབུར་བཞུགས་ཏེ་
གྲྭ་བཅུ་གསུམ་གྱིས་དཔལ་རྡོ་རྗེ་འཇིགས་བྱེད་ཀྱི་སྦྱིན་སྲེག་དང་།
ཨ་གྲགས་སྤྲུལ་སྐུ་རིག་འཛིན་རྒྱལ་མཚན་གྱི་གཙོས་གྲྭ་བཅུ་གསུམ་གྱིས་
གཉིས་མེད་རྒྱུད་ཀྱི་རྒྱལ་བོ་དཔལ་དུས་ཀྱི་འཁོར་ལོའི་སྦྱིན་སྲེག་དང་།
བླ་མ་མདོ་རྒྱུད་དང་། མཁན་ཤེས་རབ་གསལ་བྱེད་ཕུན་ཚོགས་འབྱུང་
གནས་དང་། ཡར་ཐང་གི་མཁན་ཤེས་རབ་དཔལ་སོགས་གྲྭ་བཅོ་ལྔས་མཁའ་
སྤྱོད་མའི་སྦྱིན་སྲེག་དང་། །
ཁྲི་ལས་ཐོག་པ་སྤྲུལ་ལེགས་པའི་བློ་གྲོས་དབུར་བཞུགས་ཏེ་བླ་སྤྲུལ་ཆེ་
ཆུང་མང་བོ་དང་གྲྭ་ལྔ་བཅུ་ཙམ་གྱིས་རྡོ་རྗེ་མི་འཁྲུགས་པའི་སྒོ་ནས་སྦྱིན་སྲེག་
མཛད།
གྲྭ་མང་བྱིངས་ནས་སྨོན་ལམ་སྣ་ཚོགས་དང་མི་འཁྲུགས་པའི་བསྙེན་པ་
སོགས་གསུངས། སློབ་དཔོན་གྱི་མཚན་ཉིད་དང་ལྡན་པའི་བླ་སྤྲུལ་དེ་དག་
དབུར་བཞུགས་ཏེ་གྲྭ་བརྒྱ་ཕྲག་དུ་མས། གོང་གསལ་གྱི་རྒྱུད་སྡེ་དགུའི་སོ་སོའི་
- 378 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ། །
དཀྱིལ་འཁོར་གྱི་ཞལ་ཕྱེ་ནས་ས་གསུམ་གྱི་རིན་པོ་ཆེ་གཅིག་པུ་ལྟ་བུའི་སྐུ་གདུང་
ཡིད་བཞིན་ནོར་བུ་ཞུགས་འབུལ་གྱི་ཆོ་ག་མཛད།
དེའི་ཚེ་གདུང་དུད་འགྲོ་ཚུལ་གྱི་བཀྲ་ཤིན་ཏུ་ལེགས་པ་བྱུང་བ་མ་ཟད།
མེ་ཏོག་གི་ཆར་དང་། ནམ་མཁའ་དྭངས་པའི་ངོས་སུ་ཁ་དོག་སྣ་ཚོགས་པའི་
འཇའ་སྤྲིན་ལང་ལོང་དུ་མས་མཆོད་པ་དང་། དེའི་སྐབས་གློ་བུར་དུ་བྱ་ཐང་
དཀར་རྒོད་ཅིག སེར་སྐྱ་བརྒྱ་སྟོང་མང་བོ་ཡོད་ཀྱང་དེ་དག་ལ་སྐྲག་པའི་
ཉམས་ཙམ་ཡང་མེད་པར་གཟིམ་ཁང་ར་བའི་སྟེང་དུ་བབས་ཏེ། ཡུན་རིང་
བོའི་བར་དུ་བག་ཕེབས་པའི་ངང་གདུང་ཁང་ལ་ཁ་ཕྱོགས་ཏེ་འདུག་པ་ཀུན་
གྱིས་མཐོང་། ཉིན་དེར་མ་ཟད་ཕྱིས་སུ་དགོངས་རྫོགས་ཀྱི་བར་དུའང་། ཐང་
དཀར་དེ་གཟིམ་ཁང་ར་བའི་སྟེང་དུ་བབས་ཏེ་དལ་གཅིག་འདུག་པ་དང་། དེ་
ནས་མཁའ་ལ་ལྡིང་འཁོར་གྱིས་འཕུར་བ་སོགས་ལན་གཅིག་མ་ཡིན་པར་ཡང་
ཡང་དེ་ལྟར་བྱེད་པ་མཐོང་ཐོས་སུ་གྱུར། སྐབས་དེའི་གཟིམ་ཁང་གི་མེ་ཏོག་ར་
བའི་ནང་གི། དབྱིབས་དང་ཁ་དོག་ཐ་དད་པའི་མེ་ཏོག་མང་བོ་ལའང་གདུང་
ཞུགས་འབུལ་གྱི་མེའི་ཚ་རླབས་ཆེ་ནའང་མ་གནོད་པར། སྟོན་མཇུག་ཏུ་ཡུན་
རིང་བོའི་བར་དུ་ཆེས་ཆེར་བཞད་དེ་སྐུ་གདུང་ཡིད་བཞིན་ནོར་བུ་ལ་མཆོད་
སྤྲིན་བསྟར་བའི་ངང་ཚུལ་ལྟར་གྱུར།
གདུང་སྐར་དུ་ཕེབས་པའི་གྲྭ་སློབ་བརྒྱ་ཕྲག་གསུམ་དང་བཅུ་ཕྲག་ལྔ་
ལྷག་ལ་གདུང་འགྱེད་ཀྱང་མི་དམན་པར་དཔངས་མཐོ་བ་དང་། བླ་སྤྲུལ་ཆེ་
ཁག་ཉེར་ལྔ་བྱོན་ཡོད་པ་ལ་གོ་བབས་དང་བསྟུན་དངོས་འབྱོར་གྱི་འབུལ་བ་གྱ་
ནོམ་པ་བསྟར། དེ་ནས་ཞག་བདུན་ཕྲག་གཉིས་ཙམ་གྱི་རིང་དུ། གདུང་ཁང་
མདུན་ནས་ཕྱོགས་བཞིར་མཆོད་པ་སྣ་ཚོགས་བཤམས་ཤིང་བླ་མཆོད་དང་སྨོན་
-379 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ལམ་སྣ་ཚོགས་པའི་སྒོ་ནས་གདུང་ཆོག་ཚད་ལྡན་མཛད། །
དེ་ལྟར་ལྷ་དང་བཅས་པའི་འགྲོ་བ་ཐམས་ཅད་ཀྱི་བསོད་ནམས་ཀྱི་ཞིང་
ཁྱད་པར་ཅན་སྐུ་གདུང་ཡིད་བཞིན་ནོར་བུ་ཞུགས་འབུལ་མཛད་པའི་ཕྱི་ཉིན་
ནས། དགུང་ཞག་པ་བགྲེས་གཞོན་རྣམས་ཀྱིས། མར་གྱི་རྒྱན་སྤྲོས་དང་ལྡན་
པའི་ལྷ་བཤོས་མང་པོ་དང་། གཟིམ་ཁང་གི་སྟེང་ཤོད་ཀུན་ཏུ་ཡོན་ཆབ་དང་།
མར་མེ་སྟོང་ཚར་དུ་མ་སོགས་མཆོད་པའི་ཡོ་བྱད་འཕགས་པ་ཀུན་ཏུ་བཟང་
པོའི་མཆོད་སྤྲིན་ལ་འགྲན་པ་ལྟ་བུར་བསྟར་ཏེ། ཉིན་བཞིན་གྱི་ཞོགས་སྔ་མོར་
བླ་མཆོད་དང་འབྲེལ་བླ་རྣམ་དང་། མྱུར་འབྱོན་གསོལ་འདེབས། རྩ་ལྟུང་
བཤགས་པ་སོགས་ལ་འབད་པ་ཆིག་དྲིལ་བྱས་ཏེ་ཚེ་རབས་ཐམས་ཅད་དུ་རྗེས་
སུ་འཛིན་པའི་སྨོན་ལམ་གྱིས་མཚམས་སྦྱར་བྱས། དགོངས་རྫོགས་ཀྱི་རིང་དུ།
ཉིན་གཉིས་ལ་མཁའ་སྤྱོད་མའི་སྒོ་ནས་གདུང་ཆོག་མཛད་པ་མ་གཏོགས། དེ་
ལས་ཉིན་གཞན་པ་རྣམས་སུ་བཅོམ་ལྡན་འདས་ངན་སོང་ཐམས་ཅད་ཡོངས་སུ་
སྦྱོངས་པ་ཐུགས་རྗེའི་བདག་པོ་མི་འཁྲུགས་པའི་དཀྱིལ་འཁོར་གྱི་ཞལ་ཕྱེ་སྟེ།
བུམ་སྒྲུབ། སྦྱངས་ཁྲུས། རུས་སྒྲུབ། གདུང་ཚྭ་བཏབ་པ་སོགས་ཕྱག་ལེན་
རྒྱས་པའི་ངོས་གྲ་དག་སྒྲོས་གཙང་ཚད་ལྡན་དུ་བྱས། འདི་སྐབས་སྒྲུབ་བརྒྱུད་
བསྟན་པའི་མངའ་བདག་མཚུངས་བྲལ་བླ་མ་དམ་པ་རྗེ་ངག་དབང་ཡོན་ཏན་
བཟང་པོའི་སྐུའི་ཚབ་ཏུ་སྤྲུལ་འཇམ་དབྱངས་བློ་གྲོས་ཕེབས་ནས། སྐུ་གདུང་
ཡིད་བཞིན་ནོར་བུར་མཇལ་མ་ཐུབ་ཀྱང་གདུང་ཁང་གི་མདུན་ནས་སྤྱན་ཆབ་
ཆོད་དཀའ་བའི་ངང་གདུང་མཆོད་དུ་དམངས་སྒོར་སྟོང་གསུམ་གྱིས་འབུལ་
ནོད་ཟབ། དེ་བཞིན་དུ། གཙང་སྐོར་འགབ་མའི་རྡོ་རྗེ་སློབ་དཔོན་ཡོན་ཏན་
རྒྱ་མཚོ་སོགས་གྲྭ་སློབ་མང་བོ་ཕེབས་ཏེ་སྐྱོ་གདུང་ཡིད་ཕམ་པའི་སྒོ་ནས་ཚེ་
- 380 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
རབས་ཐམས་ཅད་དུ་རྗེས་སུ་འཛིན་པའི་གསོལ་བ་ནན་ཏན་དུ་བཏབ། ཁོང་
རྣམས་ཕྱིར་ཕེབས་ཏེ་རང་དགོན་ནས་གྲྭ་སློབ་དུ་མས་དུས་འཁོར་ལྷ་དགུའི་སྒོ་
ནས་གདུང་མཆོད་འཚོགས་སྐད་ཐོས། །
བདུན་པའི་ཚེས་ལྔའི་ཉིན། གདུང་ཁང་ཞལ་ཕྱེ་སྟེ་གདུང་རུས་རྣམས་
མ་ཉམས་པར་བཟང་གོས་ཀྱི་སྣོད་དུ་བཏུས་ཏེ་མཆོད་ཁང་དུ་སྤྱན་དྲངས་པར།།
ཅི་འབྱོར་གྱི་མེ་ཏོག་ཡོན་ཆབ་དང་མར་མེ་སོགས་ཀྱི་མཆོད་པ་མང་དུ་བཤམས།
གདུང་ཁང་གི་ཤུལ་དུ་དད་ལྡན་བསོད་ནམས་བསགས་པའི་ཞིང་བླ་ན་མ་མཆིས་
པ་བྱིན་རླབས་ཟད་མི་ཤེས་པའི་དངོས་གྲུབ་ཀྱི་གཏེར་ཆེན་པོར་གྱུར་བ་ཕྱག་
ལེན་ཞིབ་རྒྱས་ཀྱི་སྒོ་ནས་བྱང་ཆུབ་མཆོད་ རྟེན་ ཞིག་ ལེགས་ པར་ བཞེངས།
ནང་གཞུག་སོགས་ཉེ་གནས་ཀྱིས་བྲིས་པའི་དཀར་ཆག་《དད་པའི་རླབས་ཕྲེང་
གཡོ་བའི་ཆུ་གཏེར》དུ་གསལ།
ཉེ་སྔོན་རྗེ་བླ་མ་རྡོ་རྗེ་འཆང་ཁོང་གི་ཞལ་སྔ་ནས་ཀྱིས། གང་གི་ཆེད་དུ་
མིང་སྨོས་བརྩེ་ བ་ཡིས། ། བརྒྱ་ སྟོང་འབུམ་ཕྲག་གང་རུང་བཟླས་བརྗོད་
ཀྱིས། ། དམྱལ་བར་མཆིས་པའང་མོད་ལ་ཐར་མཛད་པ། ། ཞེས་སོགས་ཀྱི་
ལུང་དོན་གྱི་ཕན་ཡོན་ལ་གཞིགས་ཏེ། རྡོ་རྗེ་མི་འཁྲུགས་པའི་གཟུངས་བྱེ་བ་
ཙམ་འདོན་ཐུབ་ན་ཆེས་ཤིན་ཏུ་ལེགས་ཚུལ་གྱི་ཞལ་གསུངས་ཡོད་ཐོག དགུང་
ཞག་གི་ཚྭ་སྒྲུབ་ཀྱི་སྐབས་དང་བསྟུན། བདུན་པའི་ཉེར་ གཅིག་ནས་ཉིན་
གཉིས་ལ་དཔལ་ཐུབ་བསྟན་ཕྱོགས་ལས་རྣམ་རྒྱལ་གླིང་གི་གྲྭ་མང་ལ་མང་ཇ་
དང་ཕྱག་འགྱེད་སྦམ་མཐོ་བ་བཏང་སྟེ། འདུས་སྡེ་རིན་པོ་ཆེས་གཟུགས་
སྔགས་ཤམ་བུ་ཅན་བྱེ་བ་འགྲོ་ངེས་སུ་འུར་འདོན་གྱིས་གསུངས་ཤིང་། ཐུགས་
རྗེ་བསྐུལ་བའི་གདུང་དབྱངས་ཀྱི་འབྲུག་སྒྲ་རྒྱུན་ཆད་མེད་པར་བསྒྲགས། །
- 381 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར། །
གཞན་ཡང་། ཤར་འཛམ་ཐང་གཙང་བ་དགོན། ཆོས་རྗེ་དགོན།
ཚེས་བཅུ། ཆོས་ཐང་། བྱ་ཡུལ་དགོན། ལྷ་དབང་ཐང་གི་ཆོས་སྒར་སོགས་
འཛི་སྟོད་སྨད་ཀྱི་དགོན་སྒྲུབ་སྡེ་ཆེ་ཕྲ་དུ་མ་དང་། དེ་ཕྱོགས་ཀྱི་བླ་མ་རྡོ་རྗེ་སློབ་
དཔོན་རྣམས་དང་། མཁན་པོ། བྱ་བཏང་རི་ཁྲོད་པ་ཚུན་ཆད་གཅིག་ཀྱང་མ་
ལུས་པའི་ཚོད་ལ། ཉེ་གནས་སོགས་མི་སྣ་ཆེད་མངགས་ཀྱི་སྒོ་ནས་གདུང་སྐལ་
དང་བསྔོ་རྟེན་བཅས་ཕུལ་བར་བསྡོམས་པའི་དམངས་སྒོར་ཆིག་ཁྲི་ལྔ་སྟོང་སུམ་
བརྒྱ་ཉེར་གཅིག་བཅས་དགོངས་རྫོགས་གཏོས་ཆེ་བ་བསྒྲུབས།
རྔ་སྟོད་རྩི་ནང་མི་འགྱུར་བདེ་ཆེན་གླིང་དང་། ཨ་དཔའ་བསམ་གཏན་
གླིང་། ཐལ་མོ་བྱང་ཆུབ་གླིང་སོགས་ལའང་མང་ཇ་དང་ཕྱག་འགྱེད་སྒོར་བཅུ་
རེ་དང་། འབྲོག་དགེ་བསམ་འགྲུབ་གླིང་གི་འདུས་སྡེ་རིན་པོ་ཆེ་ལ་མང་ཇ་དང་
མང་འགྱེད་གྲྭ་བ་རེ་སྒོར་སུམ་ཅུ་རེ་དང་། སོ་སོ་ལ་གདུང་སྐལ་མི་དམན་པ་
དང༌། དགོན་གཞུང་ལ་ཁྲི་རྒྱན་སྤྲོས་ལེགས་ཆ་ཚང་། སྐུ་པར་མཐོང་བ་དོན་
ལྡན་ཆེ་ལེགས་བཅས་ཀྱི་དངོས་འབུལ་སྤམ་མཐོ་བ་བཏེགས།
དེ་ནས། རྔ་སྟོད་སྨད་ཀྱི་དགོན་ཆེ་ཕྲ་བཞི་བཅུ་རྩ་གྲངས་ལ། གདན་
སའི་དགོན་གཞུང་གི་ལས་ཀྱི་སྣེ་མོ་བ་རྣམས་ཀྱི་གཙོས་ཉེ་གནས་དམ་པ་སོགས་
མི་བཞི་ཆེད་མངགས་ཀྱི་ངོས། དགོན་ཆེ་ཆུང་ལ་གཞིགས་ཏེ་དམངས་སྒོར་
ཆིག་སྟོང་ནས་ཉིས་བརྒྱའི་བར་གྱི་གདུང་རྫོགས་བསྔོ་འབྲེལ་ཕུལ་བར། ཆེ་
ལོང་རགས་རྩིས་བྱས་ན་དམངས་སྒོར་ཉིས་ཁྲི་དགུ་སྟོང་སུམ་བརྒྱ་ཙམ་གྱི་དངོས་
འབྱོར་གྱི་མཆོད་སྤྲིན་བསྟར། གཞན་ མགོ་ལོག་ ཕྱོགས་ཀྱི་ལུང་སྐྱ་དགོན།
ཡར་ཐང་དགོན། ལྕམ་མདའ་དགོན། ཁར་སར་ཉིན་ཡུལ་དགོན། གཙང་
སྐོར་སྟོད་སྨད་ཀྱི་དགོན་དང་། རྒྱ་རོང་ཕྱོགས་ཀྱི་དགོན་ཆེ་ཕྲ་དུ་མ་དང་། རི་
- 382 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
ཁྲོད་དང་། སྒྲུབ་སྡེ་རྣམས་དང་། དེ་དག་ལ་བཞུགས་པའི་བླ་སྤྲུལ་སྐྱེས་བུ་
དམ་པ་གང་ཇི་སྙེད་ཡོད་པ་ཕལ་ཆེར་ལ་བསྔོ་འབྲེལ་དང་ཕྱག་འགྱེད་བཅས་
རྨུགས་འཛིན་གྱི་བང་མཛོད་ཕྱེ་བ་ལྟ་བུའི་གཏན་པ་མེད་པའི་མཆོད་སྦྱིན་གྱི་
དགེ་ཚོགས་བསམ་ལས་འདས་པ་བསྐྲུན།
གདུང་ཚྭ་རྣམས་ཞག་བདུན་ཕྲག་གཉིས་ཀྱི་རིང་དུ་བསྒྲུབས་ཏེ། རྒྱུད་
ལས་གསུངས་པའི་དགོངས་པ་བཞིན། བརྒྱད་པའི་ཚེས་གསུམ་གྱི་མཚན་ཐོག་
ཐག་ཏུ། ནང་སློབ་ཉེར་བརྒྱད་ཀྱིས་ཀཾ་ཀཱ་ནི་འུར་འདོན་གྱི་སྒོ་ནས་བཟླ་བཞིན་
རྒྱུན་བསྲིངས་ཤིང་། ཁྱད་པར་སློབ་དཔོན་སྐལ་བཟང་དགའ་བས། སཙྪ།
བཏབ་པ་རྣམས་རྒྱ་མཚོ་ཆེན་པོའི་ཆུ་ཀློང་དུ་དོར་ན་གང་དག་རྡུལ་དེས་རེག་པ་
ཐམས་ཅད་མཐོ་རིས་ཐོབ་པར་བཤད་པ་ལྟར། ཕྱི་ཉིན་ཆུ་བཀྲ་ཤིན་ཏུ་ལེགས་
པ་སྟག་མ་ལུང་ཞེས་པའི་མདའ་ནས། གདུང་ཚྭ་རྣམས་སྐུ་གསུམ་གྱི་རང་
བཞིན་རྒྱུ་དང་འབྲས་བུའི་ཆོས་རྣམས་ཡོངས་སུ་རྫོགས་པའི་ཆོས་སྐུའི་རྟེན་
མཚན་ཉིད་ཐམས་ཅད་ཡོངས་སུ་རྫོགས་པ་དེ་ཉིད། ཀླུའི་རྒྱལ་བོ་རྣམས་ཀྱིས་
རྒྱ་མཚོ་ཆེན་པོར་སྤྱན་དྲངས་ནས་བསྟན་འགྲོའི་དོན་རླབས་ཆེན་འབྱུང་བའི་
མཚན་མ་རྣམ་པར་བཀྲ་བཞིན་གདུང་ཚྭ་རྣམས་རེ་རེ་བཞིན་ཆུའི་སྟེང་དུ་
བཞུགས་སུ་གསོལ་བའི་ཚུལ་གྱིས་མཇུག་མ་ལྡོག་པར་བཞག་སྟེ་ཆུ་བོར་གཤེགས།
དེར་དགུང་ཞག་པ་རྣམས་ལ་ཆོས་སྟོན་རྒྱ་ཆེར་བྱས་ཤིང་། སྐུའི་ཉེ་དུ་རྣམས་
ཀྱིས་ཆུ་པར་བཏབས་པ་སོགས་ཐུགས་དགོངས་རྫོགས་པའི་ཐབས་ལ་ཡོད་དགུ་
རྩལ་དུ་བཏོན་ནས་འབད་པར་བྱས་སོ། །
དེ་དག་ནི་རྒྱུད་ལས། གཟུགས་སུ་བྱའམ་ཡང་ན་ནི། ། མཆོད་རྟེན་གྱི་
ལྷར་བྱས་ལ། ། ཞེས་དང་། ཡང་ན་བརྒྱ་རྩ་བརྒྱད་དུ་བྱ། ། སྔགས་དང་ཕྱག་
- 383 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
རྒྱས་བཏབ་ནས་ཀྱང་། ། འབུམ་ཕྲག་གཉིས་ཀྱི་བར་དུ་བྱ། ། དེ་ནས་མཆོད་
རྟེན་འབར་གྱུར་ཏམ། ། ཞེས་སོགས་ཀྱི་དགོངས་དོན་ཇི་ལྟ་བ་བཞིན་ལག་
ལེན་ལ་ཐེབས་པར་བྱས་སོ། །
བརྒྱད་པའི་ཚེས་བདུན་ལ་དགུང་ཞག་ལོངས་པའི་དུས་ཉིན། ཡོན་
ཆབ། མར་མེ་སོགས་མཆོད་པའི་རྣམ་གྲངས་དཀྱུས་ལས་ལྷག་པར་བཤམས་ཏེ།
བསེ་མཆོག་སྤྲུལ་ཀུན་བཟང་གཞན་ཕན་དབུ་བཞུགས་ཀྱི་གཙོས་བླ་སྤྲུལ་བཅུ་
ཕྲག་ཙམ་དང་གྲྭ་སློབ་བཅུ་ཕྲག་བཅུ་ལ་ལོངས་པས་ཀུན་མཁྱེན་སྟོང་མཆོད་
དང་། དབང་བཞི་ལེན་པ་སོགས་ཀྱི་སྒོ་ནས་གདུང་ཆོག་རྒྱས་པར་མཛད།
ཉིན་གུང་དུ། གདུང་ཁང་གི་ཤུལ་དུ་བྱིན་རླབས་གཟི་བྱིན་འབར་བའི་བྱང་
ཆུབ་མཆོད་རྟེན་བཞེངས་གྲུབ་པར་རབ་གནས་མཛད། ཉིན་དེར་སྐྱབས་
མགོན་མཁར་མཆོག་སྤྲུལ་རིན་པོ་ཆེ་སྐུ་དངོས་ཕེབས་མ་ཐུབ་ཀྱང་དགོངས་
རྫོགས་ཀྱི་སྐུ་སྐལ་མི་དམན་པ་ཕྱག་ཏུ་ཕུལ། །
དེ་རྗེས་ཀུན་མཁྱེན་ཆེན་པོ་དོལ་པོ་བ་ཤེས་རབ་རྒྱལ་མཚན་དཔལ་
བཟང་པོའི་དུས་མཆོད་དང་འབྲེལ་ཏེ། དཔལ་ཐུབ་བསྟན་ཕྱོགས་ལས་རྣམ་
རྒྱལ་གླིང་གི་འདུས་སྡེ་རིན་པོ་ཆེ་ལ་དགོང་རྫོགས་སུ་མང་ཇ་གཟབ་རྒྱས་སུ་ཕུལ།
དེའི་སྐབས་གྲྭ་བ་རེ་རེའི་ཕྱག་ཏུ་དམངས་སྒོར་བཅུ་ཕྲག་ལྔ་རེའི་ཕྱག་འགྱེད་
དང་། ཁང་ཚན་སོ་སོར་དམངས་སྒོར་ཉིས་སྟོང་རེ་དང་། མགོན་ཁང་ལ་
སྒོར་སྟོང་གཅིག་དང་། ལོ་ལྟར་གྱི་དུས་མཆོད་ལ། ཕྱག་ལེན་ཤིན་ཏུ་རྒྱས་
པའི་ངོས་ནས་ ཐིག་རྡུལ་ཚོན་དང་བཅས་ཏེ། ཐམས་ཅད་རིག་པའི་སྒྲུབ་
མཆོད་ཆེན་མོ་གསར་འཛུགས་ཀྱི་ཐེབས་སུ་དམངས་སྒོར་བདུན་ཁྲི་བཞག་པ་
སོགས་གཏན་པ་མེད་པའི་མཆོད་སྦྱིན་གྱི་ལས་ལ་བརྩོན། སྤྱིར། ཉིན་འདི་ལ་
– 384 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ།
དྲུག་མཆོད་དང་འབྲེལ་བའི་རྒྱུ་མཚན་གྱིས་ཚོགས་པ་ཤིན་ཏུ་རྒྱས་ཏེ། གོང་ན་
བླ་སྤྲུལ་དང་མཁན་པོ། བར་ན་བསླབ་གསུམ་རྒྱན་གྱིས་མཛེས་པའི་གྲྭ་མང་།
གཤམ་ན་གཏོང་ཕོད་ཡངས་པའི་དད་ལྡན་སྦྱིན་བདག་སོགས་འདུས་པ་རྒྱ་
མཚོའི་ཚོགས་ལ། གུས་སློབ་ཨ་ཁུ་ཀུན་དགའ་སྙིང་པོས། རྗེ་བླ་མ་རིན་པོ་ཆེ་
སྐུ་དངོས་བཞུགས་སྐབས་ཀྱི་མཛད་འཕྲིན་དང་། དགོངས་བཞེད་ལྟར་རྟེན་
བཞེངས་ཀྱི་རིམ་པ་དང་། སྐུ་སྙུན་བཞེས་པའི་སྐབས་ཀྱི་ཞབས་བརྟན་སྒྲུབ་
པའི་རིམ་པ། སྐུ་མྱ་ངན་ལས་འདས་པའི་རྗེས་ཀྱི་གདུང་མཆོད་དང་། ཕྱོགས་
ཀྱི་དགོན་མ་ལག་སོ་སོ་ལ་གདུང་སྐལ་ཕུལ་བའི་རྣམ་གྲངས་རྣམས་སྒྲ་དག་
གསལ་གསུམ་དང་ལྡན་པའི་སྒོ་ནས་བྲག་ཐོག་ནས་ཆུ་འཕྱོ་བ་ལྟ་བུའི་ཚུལ་གྱིས་
ཡར་ཞུ་ཞིབ་རྒྱས་སུ་ཕུལ། འདིའི་ ཡན་གདུང་མཆོད་དུ་ རགས་རྩིས་ཙམ་
ལའང་། དམངས་སྒོར་ཁྲི་ཉི་ཤུ་རྩ་གཅིག་ཙམ་རྫུན་མེད་དུ་སོང་ཞིང་། དེ་
དག་ཏུ་མ་བགྲང་བའི་དགུང་ཞག་གི་རིང་ལ། བཅའ་ཙམ་བཅའ་མར་དང་།
མར་མེ་ཁྲི་མཆོད་བཅུ་གསུམ་ལྷག་ཕུལ་སྣང་ངོ་། །
ཉིན་དེའི་དགུང་མོར། སློབ་མ་ཆེ་དགུ་རྒན་གཞོན་ཐམས་ཅད་འདུས་
ཏེ། རང་ཅག་རྣམས་ཀྱི་བསོད་ནམས་ཀྱི་ཞིང་དུ་སྐུ་གདུང་ཞིག་བཞེངས་
དགོས་པའི་གྲོས་གཞི་བཏོན་པ་ལ། གྲྭ་སློབ་རྣམས་ཀྱི་སེམས་ལ་དགའ་དད་
མནན་ན་མི་ནོན་པའི་ངང་ལེགས་སོའི་མགྲིན་རྔ་དུས་གཅིག་ལ་བརྡུང་སྟེ་གྲོས་
འཆམས་བྱུང་། དེ་མ་ཐག་རང་རང་གི་དད་གུས་ལྷག་བསམ་རྒྱས་པའི་འོ་མཚོ་
ལས་དངོས་འབྱོར་རླབས་ཀྱི་ཕྲེང་བ་དགུང་དུ་འཕྱུར་ཏེ། སྐུ་གདུང་བཞེངས་
པའི་ཐེབས་སུ་དངུལ་འབོལ་ཆེན་བྱུང་། སློབ་མ་ཡོངས་ཀྱི་རེ་འདུན་ལྟར་སྐུ་
གདུང་བཞེང་པའི་ཁ་འཕྲོ་བ་ལ། དོན་འགྲུབ་དང་། འཇིག་གོ་དང་། ཉེ་
- 385 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གནས་དམ་པ་སྲི་གཅོད་གསུམ་བཞག དེ་རྣམས་ཀྱིས་ཀྱང་། རླབས་ཆེན་གྱི་
བྱ་བ་ཁུར་དུ་བཞེས་ཏེ། བཟོ་བོ་དང་གསེར་དངུལ་ཟངས་གསུམ་དང་གཡུ་
བྱུར་སོགས་རིན་པོ་ཆེའི་རིགས་དུ་མ་སྟ་གོན་ལེགས་པར་བྱས་ནས། ཕལ་ཆེར་
ལོ་གཅིག་གི་ཁོངས་སུ་བྱིན་རླབས་ཀྱི་ཕུང་བོ་གཞལ་དུ་མེད་པའི་གསེར་གདུང་
མཐོང་བ་དོན་ལྡན་ལེགས་པར་བཞེངས་གྲུབ། ནང་གཞུག་ཀྱང་། རྗེ་སྒྲོལ་
མགོན་ཞབས་དང་འཇམ་མགོན་ཀོང་སྤྲུལ་རིན་པོ་ཆེའི་ཡིག་ཆ་ལྟར་ སྟོད་
གཟུངས་སྨད་གཟུངས་དང་། གཟུངས་ཆེན་སྡེ་ལྔ། གཟུངས་བྱང་རྣམས་
དཀྲིས་པའི་བར་མཚམས་སུ་བཟང་དྲུག་དང་རིན་ཆེན་བྱེ་མས་བཀང་ཞིང་
བཟང་གོས་ཀྱི་ན་བཟའ་ཕུལ་བ་དང་། གདུང་ཚྭ། དབུ་ལོ་སོགས་བྱིན་རྟེན་
དུ་མ། གདུང་རུས་ཀྱི་ཕྱི་ནང་ཐམས་ཅད་དུ་གསེར་བྱུགས་ཏེ་མཚལ་གྱིས་ཧ་ཀྵ་
སོགས་གཟུངས་སྔགས་སྣ་ཚོགས་བྲིས་པ་སྙིང་པོར་བཞུགས་པའི་བྱིན་རླབས་ཀྱི་
གཏེར་དུ་གྱུར་བའི་སྐུ་གདུང་ཆེན་པོ་བཞེངས་གྲུབ་པ་ན། །
ཆུ་རྟ་ལོའི་ས་ག་ཟླ་བའི་དུས་ཆེན་དང་འབྲེལ་མཆོད་འབུལ་རྒྱ་ཆེ་བའི་
ངང་། མགོ་མཇུག་གི་སྦྱིན་སྲེག་བཅས་རབ་གནས་འགྲོ་ཕན་རྒྱས་བྱེད་ཀྱི་སྒོ་
ནས་རབ་གནས་རྒྱས་པ་ཚད་ལྡན་བྱས་ཏེ། བྱིན་རླབས་འོད་སྣང་འཁྱིལ་བའི་
གསེར་གདུང་ཆེན་པོ་འདི་ཉིད། ད་ལྟ་དཔལ་ཐུབ་བསྟན་ཕྱོགས་ལས་རྣམ་
རྒྱལ་གླིང་གི་འདུ་ཁང་ཆེན་མོར་བཞུགས་སུ་གསོལ་བ་འདི་ ཀ་ལྟར་ལགས།
རྒྱས་པར་མཁན་ཆོས་འཕེལ་གྱིས་བརྩམས་པའི་སྐུ་གདུང་དཀར་ཆག་《བྱིན་
བརླབས་འོད་སྣང་འཁྱིལ་བའི་རིང་བསྲེལ་རྣམ་བཞིའི་གཏེར་གྱི་ཁ་བྱང་》ཏུ་
གསལ་བས་དེར་བལྟའོ། །
དེ་བཞིན་དུ། འབྲོག་དགེ་བསམ་འགྲུབ་གླིང་དང་། ཨ་དཔའ་བསམ་
- 386 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ། །
གཏན་གླིང་། ཁང་སར་ཉིན་ཡུལ་ཇོ་ནང་དགོན་སོགས་སུའང་། བྱིན་རླབས་
གཟི་བྱིན་འབར་བའི་གདུང་རུས་སྙིང་པོར་བཞུགས་པའི་གསེར་དངུལ་ལས་
གྲུབ་པའི་སྲིད་ཞིའི་རྒྱན་དུ་གྱུར་བའི་སྐུ་གདུང་མཚུངས་ཟླ་མེད་པ་རེ་བཞེངས་
གྲུབ་ཀྱང་། དེ་དག་གི་དཀར་ཆག་བྲིས་ན་ཡིག་ཚོགས་མང་བོར་འགྱུར་ཕྱིར་རེ་
ཞིག་ཆོག་ཤེས་པར་བྱས་སོ། །
དེ་ལྟར་མཆོད་རྟེན་དང་སྐུ་གཟུགས་སོགས་བཞེངས་པའི་ཕན་ཡོན་
ཡང་། མདོ་ལས། བཅོམ་ལྡན་འདས་ཀྱི་མཆོད་རྟེན་རྣམས་དང་ནི། ། སྐུ་
གཟུགས་རྣམས་ལ་རྡུལ་ཕྲན་ཅི་སོང་བ། ། དེ་ཡི་གྲངས་རྙེད་དེ་བྱེད་མི་རྣམས་
ཀྱིས། ། ལྷ་ཡུལ་ས་སྟེང་རྒྱལ་སྲིད་ངེས་པར་ཐོབ། ། སུ་དག་འདིར་ནི་རྒྱལ་
བའི་གཟུགས་བྱེད་པ། ། དེ་དག་གཟུགས་བཟང་ཡིད་འོང་ཡོན་ཏན་ལྡན། །
དབང་བོ་བསྡམས་ཤིང་འོད་འབར་ཉི་མ་བཞིན། ། འཇིག་རྟེན་དག་ན་མིག་
ཏུ་སྡུག་པར་འགྱུར། ། ཞེས་སོགས་གསུངས་སོ། ། དེ་ནས་དགུང་ཞག་རྫོགས་
པའི་ཕྱི་ཉིན་ནས་ཕྱི་ལོའི་དུས་མཆོད་བར་གཟིམ་ཁང་གསང་སྔགས་ཆོས་ཀྱི་ལྡིང་
ཁང་དུ། ཡོན་ཆབ། མར་མེ། བདུག་སྤོས་སོགས་ཀྱི་མཆོད་པའི་རྒྱུན་བྱས་
ཤིང་། ཟླ་མཆོད་རེ་ལ་དཀྱུས་ལས་ལྷག་པ་རེ་དང་། བླ་མ་མཆོད་པ་དང་།
ཚེ་རབས་རྗེས་འཛིན་གྱི་གསོལ་འདེབས། སྨོན་ལམ་སོགས་ཆག་མེད་དུ་བྱས་
ཏེ་མཆོད་པའི་ལས་ལ་ཅི་ནུས་སུ་བརྩོན་པར་བྱས་སོ། །
དེ་ལྟར་སྐུའི་ཚ་བུ་རྣམ་གཉིས་ཀྱི་གཙོས་གསུང་ལས་སྐྱེས་ པའི་སློབ་
ཚོགས་ཡོངས་ཀྱིས། མགོན་པོ་གང་གི་སྐུ་མཚན་དཔེའི་མེ་ཏོག་གསུང་ཚངས་
པའི་དབྱངས་སོགས་རྗེས་སུ་དྲན་བཞིན་ཁྱོད་ཉིད་དགྱེས་བྱེད་ཀྱི་མཆོད་འབུལ་
གྱི་ལས་ལ་བརྩོན་པ་ཅུང་ཟད་བགྱིས་པའི་མཐུས། བཀའ་དྲིན་འཁོར་ཐབས་
- 387 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྲལ་བའི་སྐྱབས་མགོན་རྡོ་རྗེ་འཆང་ཆེན་པོའི་སྐུ་གསུང་ཐུགས་ཀྱི་དགོངས་
བཞེད་ཟབ་མོ་རྫོགས་པ་དང་། བདག་སོགས་སྐྱེ་བ་ཀུན་ཏུ་དགྱེས་བཞིན་རྗེས་
སུ་བཟུང་སྟེ་གསུང་གི་སྣང་བ་དང་ནམ་ཡང་མི་འབྲལ་བའི་ཐབས་ལ་སྒོ་གསུམ་
ནུས་པ་རྩལ་སྤྲུགས་ཀྱིས་འབད་པ་ཅི་ནུས་བགྱིས་པ་འདི་བཞིན་ལགས་ལ།
མདོར་ན་ཕ་བླ་མ་རྡོ་རྗེ་འཆང་ཆེན་པོ་འདིའི་ཕྱོགས་ལ་བདག་ལུས་ལོངས་སྤྱོད་
དུས་གསུམ་དགེ་བའི་དངོས་པོ་དང་བཅས་པ་ལྟོས་པ་མེད་པར། བསྐལ་བའི་
བར་དུ་ཉིན་རེར་ཡང་བྱེ་བ་ཁྲི་འབུམ་དུ་མར་བཏང་ཡང་བཀའ་དྲིན་གྱི་ཆ་ཕྲ་མོ་
ཙམ་ཡང་འཁོར་ཐབས་མ་མཆིས་ཀྱང་། རེ་ཞིག་རང་ཅག་རྣམས་ཀྱི་ནུས་པ་དེ་
ཙམ་ལས་མ་མཆིས་སོ། །
སྨྲས་པ།
ལེགས་ཚོགས་བྱེད་པོ་སྨྲ་བའི་ཉི་མ་དེ། །
ཆོས་དབྱིངས་ཆུ་ལྷའི་ཕང་བར་མནལ་གྱུར་ཀྱང་། །
མ་ལུས་འགྲོ་བའི་དགེ་ལེགས་འདབ་བརྒྱའི་ཚལ། །
རྒྱས་བྱེད་ནུས་པ་མི་ཉམས་ཀྱེ་མ་མཚར། །
ཀུན་རྫོབ་ཆོས་ཀུན་གདོད་ནས་སྟོང་བའི་གཞིར། །
དོན་དམ་རྣམ་ཀུན་དཀྱིལ་འཁོར་རྒྱ་མཚོའི་བདག །
ནང་རིག་དོན་དམ་བླ་མ་ཆོས་སྐུའི་དབྱིངས། །
འདི་འབྲལ་མེད་པར་སེམས་ཀྱི་གཤིས་སུ་གྲུབ། །
གདོད་ནས་སྤྲོས་ཀུན་ཞི་བ་ཆེན་པོའི་དབྱིངས། །
འོད་གསལ་དོན་དམ་རྣམ་ཀུན་གཟུགས་བཟང་བཀྲ། །
སྤྲོས་བྲལ་སེམས་ཀྱི་གཤིས་སུ་ཆེར་མངོན་པ། །
- 388 -



མྱང་འདས་སྒྱུ་མ་ཆེན་པོའི་མཛད་པ་དང་གདུང་མཆོད་ཀྱི་རིམ་པ། །
ཐུགས་རྗེ་དཔལ་གྱུར་བླ་མ་མཆོག་ཁྱོད་དྲན། །
མགོན་ཁྱོད་ཞི་བའི་དབྱིངས་སུ་མནལ་བའི་ཚེ། །
ངོ་མཚར་མི་ཟད་མཆོད་སྤྲིན་རླབས་ཀྱི་ཕྲེང་། །
སྔོན་མེད་མཁའ་ལ་བསྐྱོད་པའི་ངང་ཚུལ་འདིས། །
མགོན་ཁྱོད་དགྱེས་པའི་རྩེ་དགའ་བཏང་མ་གྱུར། །
སྡེ་བཞིའི་དཔལ་འབྱོར་གཡས་སུ་འཁྱིལ་བའི་མཚོ། །
བསྲུབས་སྐྱེས་མཐོང་གྲོལ་གསེར་སྡོང་ལྷུན་པོ་ནི། །
བྱིན་རླབས་ཉིན་བྱེད་འབུམ་གྱིས་འཁྱུད་པ་ཡི། །
རྫོགས་ལྡན་གསར་བའི་དགེ་མཚན་ཟད་མ་གྱུར། །
ཕུལ་བྱུང་ལུང་རྟོགས་ལང་ཚོ་རབ་བཀྲ་བའི། །
མགོན་ཁྱོད་དྲན་པའི་གདུང་བས་རབ་གཟིར་ཚེ། །
དགྱེས་འཛུམ་སྒེག་པའི་སྐུ་བརྙན་ཡིད་འཕྲོག་པ། །
མངོན་སུམ་མཐོང་བས་དགའ་བདེ་འབུམ་གྱིས་མྱོས། །
གང་འདུལ་འགྲོ་བའི་ཁམས་དབང་ཇི་བཞིན་དུ། །
མདོ་སྔགས་ལེགས་བཤད་འོད་སྣང་འབུམ་སྤྲོས་ཏེ། །
སྐལ་བཟང་ཐར་འདོད་བློ་གྲོས་མིག་འབྱེད་པའི། ，
བཀའ་དྲིན་ནོར་གྱིས་ལྕི་བས་ས་ཆེན་འདར། །
ཁྱོད་ཐུགས་ལྷག་བསམ་ནམ་མཁའི་རལ་ཀླུང་ལས། །
ཉེར་བབས་ཟད་མེད་དབང་ལུང་གངྒཱ་མ། །
ངེས་དོན་བསྟན་པའི་གསོས་སུ་གྱུར་བ་ལ། །
སྲས་བཅས་རྒྱལ་རྣམས་བསྔགས་པའི་གཏམ་གྱིས་བྲེལ། །
-
389
-



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་
དཔོན་ཆེན་པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་
མདོ་ཙམ་བརྗོད་པ་སྐལ་བཟང་དད་པའི་འཇུག་ངོགས་ལས། གཟུགས་སྐུའི་
བཀོད་པ་ཆོས་དབྱིངས་སུ་བསྡུས་པའི་ཚུལ་དང་། གདུང་མཆོད་ཀྱི་རིམ་པ་དང་
བཅས་པའི་སྐབས་ཏེ་བཅུ་གཉིས་པའོ། །
-
390
-



བཅུ་གསུམ་པ། རྣམ་པར་ཐར་བ་སྤྱི་སྡོམ་གྱི་
ཚུལ་གྱིས་དོན་བསྡུ་བ་ནི།
དྲི་མས་ཡོངས་བཏང་ལྷག་བསམ་ཡངས་པའི་མཁར། ། བརྩེ་ཆེན་
ཐུགས་རྗེའི་སྤྲིན་གྱི་བ་གམ་ལས། ། ལུང་རིགས་ཆོས་ཆར་འདོད་དགུ་འཇོ་
བའི་གཉེན། ། རྗེ་བཙུན་དཔལ་ལྡན་བླ་མ་གཙུག་གིས་བསྟེན། ། །
དེ་ཡང་ཇི་སྐད་དུ། ཀུན་མཁྱེན་དབྱིག་གི་གཉེན་པོའི་ཞལ་སྔ་ནས་ཀྱིས།
ཚུལ་གནས་ཐོས་དང་བསམ་ལྡན་པའི། ། སྒོམ་པ་ལ་ནི་རབ་ཏུ་སྦྱོར། ། ཞེས་
དང་། སྟོན་པའི་དམ་ཆོས་རྣམ་གཉིས་ཏེ། ། ལུང་དང་རྟོགས་པའི་བདག་
ཉིད་དང་། ། དེ་འཛིན་བྱེད་པ་སྨྲ་བྱེད་དང་། ། སྒྲུབ་པར་བྱེད་པ་ཁོ་ན་
ཡིན། ། ཞེས་གསུངས་པ་ལྟར། གཞི་ཚུལ་ཁྲིམས་རྣམ་པར་དག་པ་ལ་གནས་
ནས་ཐོས་བསམ་བསྒོམ་གསུམ་གྱི་རིམ་པས་རྒྱུད་སྦྱངས་ཏེ། བཤད་སྒྲུབ་གཉིས་
ཀྱི་སྒོ་ནས་བསྟན་པ་ལ་བྱ་བ་རྒྱ་ཆེར་བྱེད་པ་འདི་ཁོ་ན་རྣམ་ཐར་གྱི་འགག་སྡོམ་
ལྟ་བུར་འདུག་པས། དེ་ལུགས་བཞིན་བདག་ཅག་གི་དཔལ་ལྡན་བླ་མ་དམ་པ་
འདི་ཉིད་ཀྱིས་ཀྱང་། ཁམས་གསུམ་ཆོས་ཀྱི་རྒྱལ་བོ་ཀུན་མཁྱེན་དོལ་པོ་བ་ཆེན་
པོ་སོགས་སྔོན་བྱོན་གྱི་མཁས་གྲུབ་ཚད་ལྡན་དག་གི་རྣམ་པར་ཐར་བ་དང་རྗེས་
སུ་མཐུན་པར་མཛད་པའི་ཚུལ་ནི། ཞིབ་པར་གོང་དུ་རྣམ་ཐར་གྱི་དཀྱུས་སུ་ཅི་
ནུས་ཀྱི་སྒོ་ནས་སྨྲས་ཟིན་པ་ལྟར་ཡིན་ཡང་། འདིར་དེ་དག་གི་དོན་བསྡུས་ཏེ་
ཅུང་ཟད་རྣམ་ཐར་གྱི་སྤྱི་སྡོམ་ལྟ་བུ་འགོད་པར་བྱ་སྟེ། །
དེ་ཡང་། དཔལ་མགོན་ཀླུ་སྒྲུབ་ཞབས་ཀྱིས། ཁྲིམས་ནི་རྒྱུ་དང་མི་
རྒྱུའི་ས་བཞིན་དུ། ། ཡོན་ཏན་ཀུན་གྱི་གཞི་རྟེན་ལེགས་པར་གསུངས། །
- 391 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཞེས་སོགས་གསུངས་པ་ལྟར། རིགས་ཕུན་སུམ་ཚོགས་པར་སྐྱེ་བར་བཞེས་ཏེ་
ན་ཚོད་ཡོངས་སུ་སྨིན་པའི་སྐབས་ནས་ཡོན་ཏན་ ཐམས་ ཅད་ཀྱི་རྩ་བ་ཚུལ་
ཁྲིམས་ལ་ཐུག་པར་གཟིགས་ནས། བརྟན་མཁས་ཀྱི་ཡོན་ཏན་གཉིས་དང་ལྡན་
པའི་མཁན་སློབ་ལས་སྡོམ་ཁྲིམས་རྣམ་པར་དག་པ་མནོས་ཏེ། ཁས་བླངས་
པའི་བསླབ་པའི་གཞི་ཐམས་ཅད་སྲོག་ལས་ཀྱང་གཅེས་པར་བསྲུང་བ་གཞིར་
མཛད་ཅིང་། སྙིང་པོ་ངེས་པར་བསྡུ་བ་ལས། རིགས་ལ་གནས་པའི་གང་ཟག་
དེས། ། བཤེས་གཉེན་དམ་པ་བསྟེན་བྱས་ལ། ། ཞེས་དང་། པོ་ཏོ་བའི་
གསུང་སྒྲོས་དོལ་བས་བསྒྲིགས་པ་ལས་ཀྱང་། མན་ངག་ཐམས་ཅད་བསྡུས་
པའི་མགོ་ནི། བཤེས་གཉེན་དམ་པ་མི་བཏང་བ་ཡིན། ཞེས་འབྱུང་བ་ལྟར།།
འཕྲལ་ཡུན་ལེགས་ཚོགས་ཐམས་ཅད་ཀྱི་འབྱུང་གནས་དགེ་བའི་བཤེས་གཉེན་
ཡང་དག་པ་གཅིག་བསམ་སྤྱོར་རྣམ་པར་དག་པས་ཚུལ་བཞིན་དུ་བསྟེན་པར་
དགོངས་ནས།
ཁོང་གི་ཚེ་རབས་ཀྱི་མེ་ཏོག་ཕོག་པའི་ལྷ་སྐལ། རིགས་དང་དཀྱིལ་
འཁོར་རྒྱ་མཚོའི་བདག་ཉིད། ངེས་པ་དོན་གྱི་གྲུབ་པའི་དབང་ཕྱུག་ཆེན་པོ་
༧རྗེ་དཀོན་མཆོག་གསང་བ་མཐའ་ཡས་ཞེས་སྙན་པའི་བ་དན་ཕྱོགས་ཀུན་ཏུ་
གཡོ་བ་དེ་ཉིད་ཀྱིས་མཚོན། མང་ཐོས་ཚུལ་ལྡན་གྱི་མཚན་ཉིད་ཡང་དག་པར་
ལྡན་པའི་དགེ་བའི་བཤེས་གཉེན་ཉི་ཤུ་རྩ་ལྷག་ཙམ་བསྟེན་པར་མཛད་པ་ནི།
བེའུ་བུམ་སྔོན་པོ་ལས། བཤེས་གཉེན་འཚོལ་དང་བསྟེན་པའི་ཚུལ་ནི། །
ངེད་ཀྱི་བཤེས་དེའི་ཚུལ་གྱི་རྗེས་བསླབ། ། མང་བོ་མི་བཙལ་བཙལ་བ་སྲོག་
བསྡོ། ། བླ་མ་སྦྱངས་པའི་མང་དུ་མི་རུང་། ། ཞེས་གསུངས་པ་ལྟར། དགེ་
བཤེས་སྟོན་པའི་རྣམ་ཐར་གྱིས་རྗེས་སུ་འབྲངས་ཏེ། ཆོས་གང་གསན་ཚད་ཀྱི་
- 392 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
བླ་མ་རྣམས་ལ་སངས་རྒྱས་དངོས་ཀྱི་འདུ་ཤེས་ཀྱིས། རྗེ་མི་ལས་མར་བ་བསྟེན་
པ་ལྟར་བསམ་སྦྱོར་གང་གི་ཆ་ནས་འགྲན་ཟླ་དང་བྲལ་བའི་སྒོ་ནས་ཚུལ་བཞིན་
དུ་བསྟེན་ནས་འཕྲལ་ཡུན་གྱི་ལེགས་ཚོགས་ཐམས་ཅད་འབད་མེད་དུ་འགྲུབ་
པའི་རྩ་བ་རྨང་ནས་ཚུགས།
བྱིན་རླབས་ཀྱི་ཚན་ཁ་གཞན་དང་མི་མཉམ་པས་ཐུགས་རྒྱུད་བྱིན་གྱིས་
རློབ་ཚབས་ཆེ་བ་དང་། མ་མཁའ་འགྲོ་ཡོངས་ཀྱི་ཐུགས་བཅུད་དཔལ་རྣལ་
འབྱོར་སྦྱོར་བ་ཡན་ལག་དྲུག་གི་བསྐྱེད་རྫོགས་ཀྱི་རིམ་པ་རྣམས་གཅིག་ཀྱང་མ་
ལུས་པ་བུམ་པ་གང་བྱོའི་ཚུལ་གྱིས་གནང་བའི་བསྟེན་ཡུན་རིང་བ་དང་། རྒྱུད་
སྡེ་སྤྱི་དང་། བྱེ་བྲག་འཇམ་མགོན་བླ་མ་སྒྲོལ་མགོན་ཞབས་ཀྱི་བཀའ་འབུམ་དུ་
བཞུགས་པའི་རྒྱུད་སྡེ་རབ་འབྱམས་ཀྱི་དབང་བཀའ་རྣམས་བྱིན་རླབས་འོད་
སྣང་དཀར་བོའི་འཛུམ་དཀར་མ་ཉམས་པའི་སྒོ་ནས་དཔེ་འཁྱུད་མེད་པར།
ཐུགས་བརྩེ་བ་ཆེན་པོས་གནང་བའི་ཡུས་ཀྱིས་༧རྗེ་རྡོ་རྗེ་འཆང་དཀོན་མཆོག་
གསང་བ་མཐའ་ཡས་རྩ་བའི་བླ་མ་འགྲན་གྱི་དོ་མེད་ཉག་གཅིག་ཏུ་བཟུང་བ་ནི།
ཇོ་བོ་ཆེན་པོས། ཐེག་ཆེན་ལམ་གྱི་རིམ་པ་སྤྱི་དང་བྱང་ཆུབ་ཀྱི་ཐུགས་ཁོང་ལ་
བརྟེན་ནས་རྙེད་པས་གསེར་གླིང་བ་བླ་མ་རྣམས་ཀྱིས་འགྲན་གྱི་དོ་མེད་དུ་
འཛིན་པ་བཞིན་ནོ། ། ་
དེ་ལྟར་གྲུབ་པའི་ཁྱུ་ མཆོག་ དཀོན་ མཆོག་ གསང་ བ་ མཐའ་ཡས་ཀྱི་
མཚན་ནས་བརྗོད་ཚེའང་། ལུས་ཀྱི་བ་སྤུ་གཡོ་ཞིང་མིག་ནས་མཆི་མ་འཁྲིགས་
བཞིན་མཚན་རྗེན་པར་མི་འཛིན་པར། ཕ་བླ་མ་ཞེས་ སམ། བླ་མ་རྡོ་རྗེ་
འཆང་ཞེས་སོགས་གཞན་དང་མི་མཉམ་པའི་ཞེ་ས་གནང་། དེ་ནི་དཀོན་
མཆོག་སྤྲིན་ལས། སློབ་དཔོན་རྣམས་ལ་ཞེ་ས་དང་རིམ་གྲོ་བསྐྱེད་དེ། དེ་ལ་
- 393 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བརྟེན་ནས་བྱང་ཆུབ་ཀྱི་ཚོགས་མ་རྫོགས་པ་ནི་རྫོགས་པར་འགྱུར་ཞེས་པའི་ལུང་
དོན་སྐུ་ཉམས་སུ་བསྟར། དེར་མ་ཟད་སྐབས་ཀུན་ཏུ། རྗེ་གུ་ཧྱའི་གསུང་
བཤད་དང་གསུང་སྒྲོས་རྩལ་དུ་འདོན་ཞིང་། བཀའ་དྲིན་རྗེས་སུ་དྲན་པའི་
ཤུགས་ཀྱིས་སྤྱན་ ཆབ་ དབང་མེད་དུ་གཡོ་ བ་ དང་། དབང་དང་། རྗེས་
གནང་། དབང་གི་རྗེས་སུ། རྗེ་བླ་མས་རྣལ་འབྱོར་བ་རྣམས་སྐུ་ཚེ་བརྟན་
པའི་ཆེད་དུ་ཡིན་ཞེས་ཚེ་དབང་ཞིག་བསྐུལ་བ་སོགས་ ཐ་ན་དེ་འདྲའི་ཕྱག་
བཞེས་ཕྲ་མོ་ཚུན་ཆད་ལ་རྩིས་སུ་བྱེད་ནས་ལན་མོ་ ཅི་ ཐོན་མཛད་ པ་དང་།
ཁོང་གིས་གསུང་གི་ལེགས་བཤད་རྣམས་ཀྱང་བླ་མ་གཞན་གྱིས་གསུང་ལས་
གཅེས་པར་འཛིན་པ་དང་། ན་བཟའ་ཚུན་ཆད་ལ་བྱིན་རྟེན་གཞན་ལས་
གཙིགས་སུ་འཛིན་པ་དང་། རྗེ་བླ་མའི་སྐུ་ཡི་སྣང་བརྙན་འཇིམ་སྐུ་དང་བྲིས་སྐུ་
སོགས་སྔ་ཕྱི་དུ་མར། སྒྲུབ་ཁང་། འདུ་ཁང་ཆེན་མོ་སོགས་སུ་དད་གུས་
མཚུངས་ཟླ་མེད་པའི་སྒོ་ནས་བཞེངས་པ་དང་། གཞན་ཡང་། གསེར་དངུལ་
ལས་གྲུབ་པའི་ཕྲ་ཚོམ་དང་ལྡན་པའི་སྐུ་གདུང་སྲིད་ཞིའི་རྒྱན་དུ་གྱུར་བ་དེ་ཉིད་
ཀྱང་འགྲོ་སོང་ཕོན་ཆེ་བ་བཏང་སྟེ་བཞེངས་པ་དང་། ལོ་ལྟར་གྱི་དུས་མཆོད་
ཀྱང་བཙུགས་པ་སོགས་བླ་མ་རྡོ་རྗེ་འཆང་གི་ཕྱོགས་ལ་རིན་ཐང་ཅན་གྱི་འགྲོ་
སོང་གང་ཞིག་གཏོང་བ་ལ། བསོད་ནམས་བསགས་པའི་ཞིང་བླ་ན་མེད་པ་ལ་
འདི་ལྟ་བུ་རེ་འབུལ་རྒྱུ་བྱུང་བ་སྐལ་བ་བཟང་ངོ་ཞེས་གསུང་བཞིན་སྤྱན་ཆབ་
དབང་མེད་དུ་གཡོ་བཞིན་འདུག །
དེ་བཞིན། རྗེ་དཀོན་མཆོག་ཆོས་ཀྱི་རྒྱ་མཚོའི་དྲུང་ནས་རབ་བྱུང་གི་
སྡོམ་པ་ནོད་པའི་བཀའ་དྲིན་ཅན་གྱི་བླ་མ་གཅིག་ཏུ་འཛིན། དེར་མ་ཟད་སྤྱན་
རས་གཟིགས་དབང་ཀུན་དགའ་མཁས་བཟང་ཞབས་ཀྱི་དྲུང་ནས་རྡོ་རྗེ་འཕྲེང་
- 394 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
བ་སོགས་དང་། ངག་དབང་བློ་གྲོས་རྣམ་རྒྱལ་སོགས་ཀྱི་དྲུང་ནས་རྒྱུད་སྡེ་རབ་
འབྱམས་ཀྱི་དབང་གི་ཟུར་བཀའ་ཡོངས་རྫོགས་གསན་པའི་རྒྱུ་མཚན་གྱིས། དེ་
དག་ཀྱང་སངས་རྒྱས་ཀུན་འདུས་ཀྱི་བདག་ཉིད་དུ་འཛིན་པ་དང་། ཁྱད་པར་
འབྲོག་སྤྲུལ་ངག་དབང་བློ་གྲོས་རྣམ་རྒྱལ་གྱི་དགོངས་པ་ཆོས་དབྱིངས་སུ་ཐིམ་པ་
གསན་འཕྲལ། ཐུགས་འགྱོད་ཆེན་པོ་དང་བཅས་ཡུན་རིང་བོའི་བར་དུ་བཤུམ་
ཏེ་བླ་མ་རྡོ་རྗེ་འཆང་ཞེས་བརྗོད་བཞིན་འདུག་པ་བདག་ཅག་གིས་དངོས་སུ་
མཐོང་། ཆོས་ཀྱི་བཀའ་དྲིན་མནོས་པའི་དགེ་བའི་བཤེས་གཉེན་གང་དག་ལ།
བཀུར་སྟི་དང་། ཕྱག་དང་། ཅི་གསུང་བཀའ་བཞིན་སྒྲུབ་པའི་མཆོད་པས་
མཉེས་པར་མཛད་པ་ནི། ཇི་ལྟར་གདམས་པ་ལས་མི་འགལ་བར་སྒྲུབ་པ་ཡིན་
ལ་དེ་ཉིད་གཙོ་བོ་ཡིན་ཏེ། སྐྱེས་རབས་ལས། ཕན་པའི་ལན་དུ་མཆོད་པ་བྱ་
བ་ནི། ། བསྒོ་བའི་ཚིག་བཞིན་ཉམས་སུ་ལེན་པ་ཡིན། ། ཞེས་གསུངས་པ་
ལྟར། རྗེ་བླ་མ་རྣམས་ཀྱི་གསུང་ཟུར་ཕྲ་མོ་ཚུན་ཆད་རིས་སུ་མི་འབོར་བར་ཅི་
གསུང་བཞིན་ལེགས་པར་སྒྲུབ་པ་སོགས་བཤེས་གཉེན་བསྟེན་པའི་རྣམ་ཐར་གྱི་
ཆ་ཕྲ་མོ་རེས་ཀྱང་གཞོན་ནུ་ནོར་བཟང་གིས་བླ་མ་བསྟེན་པའི་རྣམ་པར་ཐར་བ་
ལ་ཅོ་འདྲི་བ་སྣང་ངོ༌། །
དེ་ལྟར་ཚུལ་ཁྲིམས་རྣམ་པར་དག་པས་རྒྱུད་བསྡམས་པའི་སྒོ་ནས།
མཚན་ལྡན་གྱི་དགེ་བའི་བཤེས་གཉེན་བསམ་སྦྱོར་དག་པས་ཚུལ་བཞིན་དུ་
བསྟེན་ཏེ། རྒྱལ་བའི་གསུང་རབ་ཀྱི་གནས་ཐམས་ཅད་ལ་བསླབ་དགོས་ཤིང་།
བསླབ་ཚུལ་ཐོས་ནས་ཤེས་པར་བྱ་དགོས་པས་ན། དང་པོ་ཐོས་པ་རྒྱ་ཆེན་པོ་
མཛད་དགོས་པར་དགོངས་ཏེ། ཐོས་པ་གང་ལ་བྱ་བའི་གཞི་ནི། ཇི་སྐད་དུ།
ཚེ་ནི་ཡུན་ཐུང་ཤེས་བྱའི་རྣམ་པ་མང་། ། ཚེ་ཡི་ཚད་ཀྱང་ཅི་ཙམ་མི་ཤེས་
- 395 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
པས། ། ངང་བས་ཆུ་ལས་འོ་མ་ལེན་པ་ལྟར། ། རང་གི་འདོད་པ་དང་དུ་བླང་
པར་བྱ། ། ཞེས་སོགས་གསུངས་པ་ལྟར། སྤྲོས་པ་རྒྱ་ཆེར་དོར་ནས། ཐར་བ་
དོན་དུ་གཉེར་བ་རྣམས་ཀྱིས་ངེས་པར་ཐོས་པ་བྱ་དགོས་པའི་ཡུལ་གྱི་གཙོ་བོ་
ནང་རིག་པའི་སྡེ་སྣོད་གསུམ་དང་
། རྒྱུད་སྡེ་བཞི་ལ་སྦྱངས་པ་དཔྱིས་ཕྱིན་པ་
བྱེད་པའི་སྒོ་ནས། རྒྱལ་བའི་གསུང་རབ་ཀྱི་གནད་ཐམས་ཅད་ཚང་བའི་མན་
ངག་བཤེས་གཉེན་མཁས་པ་ལས་ཐོས་ཏེ། དེ་དག་ལས་ཡི་གེ་ན་གཅིག་ཀྱང་
འདོར་དུ་མེད་པ་དེ་བཞིན་གཤེགས་པའི་གསུང་རབ་ཐམས་ཅད་གང་ཟག་
གཅིག་འཚང་རྒྱ་བའི་ལམ་གྱི་གནད་ལ་སྦྱར་བ་ནི། སོར་མདོ་ལས། མང་དུ་
ཐོས་པ་ནགས་ཀྱི་ནང་དག་ཏུ། ། ལང་ཚོ་ཡོལ་བ་རྣམས་ཀྱི་གནས་པ་བདེ། །
ཞེས་པའི་ལུང་དོན་སྐུ་ཉམས་སུ་བསྟར་བ་ཡིན་གྱི། དེང་སང་མཚན་ཉིད་པ་ཁ་
ཅིག ཐོས་པ་ཁ་ཕྱིར་ལྟས་སུ་སོང་ནས་རང་རྒྱུད་གཡག་རྭ་བཞིན་དུ་གྱོང་ཞིང་
འཁྱོགས་པ་ཞིག་ཏུ་སོང་བ་མང་དུ་སྣང་ཞིང་། དེ་ལྟར་སོང་ན་དེ་ལས་འཕུང་
ཚབས་ཆེ་བ་མེད་དེ། རྗེ་མི་ལས། ཁྱོད་སྒོམ་ཆེན་སྟན་བརྡོལ་ཞིག་ཡོང་དུ་རེ་
བ་ལ། རྩོད་ཡིག་འདི་ཡི་མང་ལུགས་ཀྱིས། སྟོན་ཆེན་ལྷམ་བརྡོལ་ཞིག་འབྱུང་
གིས་དོགས། ཞེས་གསུངས་པ་ལྟར་ཡིན་པའི་ཕྱིར། རྗེ་བླ་མ་དམ་པ་འདི་ཉིད་
ཀྱིས་ཀྱང་། ཚུལ་དེ་ལྟ་བུ་ལ་དགོངས་ནས་གང་ཐོས་ ཐམས་ ཅད་རང་རྒྱུད་
འདུལ་བའི་ཐབས་འབའ་ཞིག་ཏུ་འཁྱེར་བ་སྔོན་བྱོན་བཀའ་གདམས་གོང་མའི་
རྣམ་ཐར་པར་དུ་བཏབ་པ་བཞིན་ནོ། །
དེ་ཡང་དཔལ་ལྡན་བླ་མ་དམ་པ་འདིའི་ཉམས་ལེན་གྱི་གཙོ་བོ་ཡང་།
དཔལ་དུས་ཀྱི་འཁོར་ལོའི་བསྐྱེད་རིམ་དང་། རྫོགས་རིམ་སྦྱོར་བ་ཡན་ལག་
དྲུག་གི་ལམ་འདི་ཉིད་དེ། ཆོས་དེའི་བཀའ་བབས་པའི་མངའ་བདག་ཆེན་པོ་
- 396 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
ཡིན་ཕྱིར། རྗེ་དཔལ་ལྡན་བླ་མ་འདི་ཉིད་ཀྱིས། དང་པོ་ནས་འཁོར་བའི་སྡུག་
བསྔལ་ལ་ཞེན་པ་ལོག་ནས་ལས་འབྲས་ལ་ངེས་པར་དྲངས། ཚེ་མི་རྟག་པའི་ ་
བརྩོན་འགྲུས་ཀྱི་རླུང་གིས་བསྐུལ་ཏེ་དལ་འབྱོར་ལ་སྙིང་པོ་ལེན་འདོད་ཀྱི་བསམ་
པ་བཅོས་མིན་སྐྱེས་ནས། རྒྱུན་ གྱི་ཉམས་ལེན་ལའང་བྱང་ཆུབ་མཆོག་ཏུ་
སེམས་བསྐྱེད། དཔལ་དུས་ཀྱི་འཁོར་ལོའི་དབང་གིས་རྒྱུད་སྨིན་ཅིང་དམ་ཚིག་
རྣམ་པར་དག་པའི་སྒོ་ནས་ཐུན་མོང་ལམ་གྱིས་རྒྱུད་སྦྱངས་ཏེ་དཀྱིལ་འཁོར་རྒྱལ་
མཆོག ལས་རྒྱལ་མཆོག་དང་། ཐིག་ལེའི་རྣལ་འབྱོར་དང་། ཕྲ་མོའི་རྣལ་
འབྱོར་ཏེ་བསྙེན་སྒྲུབ་ཡན་ལག་བཞི་ཚང་བའི་རྣལ་འབྱོར་སྒོམ་པ་ལ་ཡང་ཡང་
གོམས་པར་བྱེད། དེ་ལྟར་གོམས་པར་བྱས་ པས་ རྒྱལ་མཆོག་ གཉིས་ཀྱི་ལྷ་
ཚོགས་རྣམས་བསྒོམ་པའི་ཚེ་རྟེན་དང་བརྟེན་པ་མཐའ་དག་ལ་གསལ་སྣང་ཅིག་
ཆར་དུ་མི་སྐྱེ་ཡང་། རིམ་ཅན་དུ་གསལ་བཏབ་པ་ན་གང་གསལ་བཏབ་པ་དེ་
ལ་ཐད་ཀར་གསལ་སྣང་སྐྱེ་ཞིང་། དེ་ཡང་བརྟན་པ་ཐོབ་པའི་ཚེ་བསྐྱེད་རིམ་
རགས་པ་འགྲུབ་པའི་ཡོན་ཏན་བརྙེས་ཤིང་།
དེ་ནས་ཀྱང་དེ་ལྟར་ཡང་ཡང་གོམས་པར་བྱས་པས། མཐར་རྒྱལ་
མཆོག་གཉིས་ཀྱི་རྟེན་དང་བརྟེན་པའི་ལྷ་རྣམས་ལ་ཅིག་ཆར་དུ་གསལ་སྣང་དང་
ང་རྒྱལ་གཉིས་ཀ་ཐོབ་པ་མ་ཟད་བརྟན་པའང་ཐོབ་པ་ན་བསྐྱེད་རིམ་རགས་པ་
མཐར་ཕྱིན། དེ་ནས་རེ་ཞིག་ན་རྟེན་དང་བརྟེན་པ་ཕྲ་རགས་ཐམས་ཅད་ཅིག་
ཆར་དུ་གསལ་སྣང་དང་ང་རྒྱལ་གཉིས་ཀ་ལ་བརྟན་པ་ཐོབ་པ་ན་བསྐྱེད་རིམ་ཕྲ་
མོ་འགྲུབ་པ་ཡིན། དེ་ལྟར་རྒྱལ་མཆོག་གཉིས་ཀྱི་སྐབས་ཀྱི་བསྐྱེད་རིམ་ཕྲ་མོ་
འགྲུབ་པ་ན། དེ་གཉིས་ཐོག་མར་ཡུན་ཐུང་ངུ་རེ་བསྒོམ་ནས། གཙོ་བོར་ཐིག་
ལེའི་རྣལ་འབྱོར་ཡང་ཡང་བསྒོམས་ཤིང་། མཐར་དག་བྱ་རྣམས་དག་བྱེད་ཀྱི་
- 397 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཐབས་ལ་སོགས་པ་ཚང་བའི་ཆེད་དུ་ཕྲ་མོའི་རྣལ་འབྱོར་སྒོམ་པ་སོགས་འཁོར་
བའི་སྐྱེ་ཤི་བར་དོ་ གསུམ་ པོ་ གང་རུང་དང་རྣམ་པར་མཐུན་ པའི་སྒོ་ནས།
དཔལ་དུས་ཀྱི་འཁོར་ལོའི་བསྐྱེད་རིམ་རྫོགས་རིམ་སྨིན་བྱེད་དུ་བྱས་ནས། དེ་
ཉིད་དཀའ་སྤྱད་སྙིང་རུས་ཆེན་པོའི་སྒོ་ནས་བསྒོམས་པས་བསྐྱེད་རིམ་ལ་བརྟན་
པ་ཐོབ་པ་བྱུང་། དེ་འདྲའི་བསྐྱེད་རིམ་སྔོན་དུ་སོང་བའི་སྒོ་ནས་རྫོགས་རིམ་
སྦྱོར་བ་ ཡན་ ལག་ དྲུག་ གི་ལམ་ལའང་། རིམ་གྱིས་ དམན་ པའི་ ས་ བཟུང་།
རྒྱལ་བོའི་གོས་གྱོན། གྲྭ་རྐྱང་དཀྱུས་མའི་ལུགས་སུ་བྱས་ཏེ་སྙིང་རུས་ཆེན་པོའི་
སྒོ་ནས་བསླབ་པ་ཡིན་ཏེ། དེ་ཡང་དཔལ་ལྡན་བླ་མ་དམ་པའི་མན་ངག་ལེགས་
པར་བསྟན་པ་དེ་ཚུལ་བཞིན་དུ་སེམས་ལ་བཟུང་ནས། རྫོགས་རིམ་སྤྱོར་བ་
ཡན་ལག་དྲུག་གི་མགོ་བཟུང་བའི་མཚམས་ནས་གཟུང་འཛིན་དངོས་ སྣང་
ཐམས་ཅད་འགགས། ཅིར་ཡང་བཟུང་དུ་མ་རྙེད་པའི་རིག་པ་མཐའ་དབུས་
དང་བྲལ་བ་གང་ལའང་གནས་པ་མེད་པའི་ཚུལ་དུ་ངེས་པ་རྙེད། །
ཁྱད་པར་དབེན་གསུམ་ལ་བཞུགས་སྐབས། ཉིན་ཞག་གསུམ་ཙམ་ལ་
ཐུགས་འོད་གསལ་གྱི་ངང་ནས་གཡོ་མ་ནུས་པ་དང་། རྗེ་གུ་ཧྱའི་ཞབས་དང་
མཉམ་དུ་ཀུན་མཁྱེན་དོལ་པོ་སངས་རྒྱས་ཀྱིས་ཞལ་མངོན་གསུམ་དུ་གཟིགས་ཏེ་
མཐར་ཁོང་ལ་ཐིམ་སོང་བ་སོགས་ཉམས་ཁྱད་པར་བ་དེ་དག་ནི། རྩ་བའི་རྒྱུད་
ལས། བསམ་པ་ཐམས་ཅད་ཡོངས་སྤངས་ཏེ། ། ཉི་མ་གཅིག་ཏུ་ཡོངས་སུ་
བརྟག ། གལ་ཏེ་རྟགས་ནི་མ་བྱུང་ན། ། དེ་ཚེ་ང་ཡི་རྫུན་ཚིག་ཡིན། ། ཞེས་
གསུངས་པའི་དོན་ཐོག་ཏུ་ཁེལ་ཞིང་། དེར་མ་ཟད། དཔལ་ས་ར་ཧས། བླ་
མས་སྨྲས་པ་གང་གི་སྙིང་ཞུགས་པ། ། ལག་པའི་མཐིལ་ན་གནས་པའི་གཏེར་
མཐོང་འདྲ། ། ཞེས་བླ་མའི་མན་ངག་ལའང་ཡིད་ཆེས་རྙེད། རང་གིས་ཀྱང་
- 398 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
ལུས་ཀྱི་རྩ་རླུང་ཐིག་ལེ་ལ་གནད་དུ་བསྣུན་པས་ལས་རླུང་ཅི་རིགས་དབུ་མར་
ཞུགས་གནས་ཐིམ་གསུམ་བྱས་པའི་རྐྱེན་གྱིས། སྟོང་གཟུགས་མ་གྲུབ་པར་སྒྲུབ་
པར་བྱེད་པའི་ཡན་ལག་སོར་སྡུད་ཀྱི་སྐབས་སུ་འོད་གསལ་རྟགས་བཅུ་རྫོགས་
པར་ ཤར་ ཞིང་། བསམ་ གཏན་ གྱིས་ བརྟན་ པར་ བྱས་ པའི་ སྒོ་ ནས་ སྟོང་
གཟུགས་སེམས་དང་འདྲེས་ཏེ་བསམ་གཏན་ཡན་ལག་ལྔ་རིམ་གྱིས་བསྒྲུབས། །
དེ་ལྟར་ཡིད་ཆེས་གསུམ་ལྡན་གྱི་སྒོ་ནས་ཟབ་ལམ་རྡོ་རྗེ་རྣལ་འབྱོར་དུས་
རྒྱུན་དུ་བསྒོམ་པས། བར་སྐབས་རེར། སྟོང་བའི་རང་བཞིན་བདེ་བ་ཤར་
བའི་ཉམས་ལྟ་བུས་འཕར་གཡོ་མང་དུ་བྱུང་། དེ་རྗེས་སྲོག་རྩོལ་གྱིས་སྲོག་དབུ་
མར་བཅུག་པ་དེ། འཛིན་པས་འཁོར་ལོ་དྲུག་གི་ཐིག་ལེར་བཅིངས་པའི་སྒོ་
ནས་རྗེས་དྲན་གྱིས་ཞུ་བདེ་ཡང་ཡང་དྲངས་པའི་སྒོ་ནས་མཆོག་མི་འགྱུར་བའི་
བདེ་བ་བསྒྲུབ་པའི་ཚུལ་ལའང་དཀའ་སྤྱད་རྒྱ་ཆེན་པོའི་ངང་ནས་ཉམས་ལེན་ལ་
མཐའ་གཅིག་ཏུ་བརྩོན་ཞིང་། སྤོག་ཆོག་རྣམས་ཀྱང་གནད་དུ་འགྲོ་ངེས་སུ་
བྱས་པས་རྩ་རླུང་ཐིག་ལེ་རྣམས་བརྟན་པའི་གདེང་ཚད་རྙེད། ཡན་ལག་དྲུག་
གི་གང་སྐབས་སུ་བབས་པ་དེ་ཉིད་ལ་དུས་དང་རྣམ་པ་ཀུན་ཏུ་བརྩོན་པ་ཆེན་པོ་
བྱས་ཀྱང་། དེ་ལས་ཕྱི་མ་རྣམས་ལ་རྟོགས་རིགས་དང་། རྗེས་མཐུན་གྱི་དང་།
སྨོན་ལམ་གྱི་རྣམ་པ་སོགས་ཀྱི་སྒོ་ནས་ཀྱང་ཉམས་ལེན་གནད་དུ་འགྲོ་ངེས་སུ་
བྱས་པས་ཉམས་དང་རྟོགས་པའི་ཡོན་ཏན་མཐའ་ཡས་པ་བྱུང་། དེ་ནས་ཀྱང་
རྟག་པར་རྒྱུན་ལྡན་གྱི་རྣལ་འབྱོར་དུ་བྱས། །
དེ་དག་ཀྱང་ཕྲན་ལྟ་བུས་འོལ་ཚོད་ཀྱིས་སྒྲོ་བཏགས་པ་མ་ཡིན་ཏེ། སྤྱིར་
ན་སྔགས་ཉམས་ལེན་གྱི་སྐབས་སུ། རྒྱུད་དང་། དེ་སྟོན་པའི་བླ་མ། སྒྲུབ་པ་
བོ་རང་བཅས་ལ་ཡིད་ལྷག་པར་ཆེས་དགོས་པ་ནི་ཆེས་གལ་ཆེ་བ་ཞིག་ཡིན་ཕྱིར། །
- 399 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་ལུགས་ ལྟར་ ཐུགས་ ལ་ དགོངས་ ཏེ་ སྐལ་ ལྡན་ གྱི་ སློབ་བུ་ འགའ་ ཞིག་ ལ།
དགོས་པ་དེ་ལྡན་གྱིས་གསུང་ཟུར་འགའ་རེ་བྱུང་བའི་བབས་ལ་བརྟགས་ཏེ་འདི་
ཙམ་བྲིས་པ་ཡིན་ཡང་། སྤྱིར་ན་དཔལ་ལྡན་བླ་མ་ཉིད་ཀྱིས། དགོས་མེད་དུ་
གཞན་ལ་རང་གི་ཡོན་ཏན་ཆ་ཕྲ་མོ་རེ་ཡང་སྒྲོག་པ་ཆེས་གསང་ཞིང་། ཕྱི་ནས་
དམན་པའི་ས་བཟུང་བ་དང་། ནང་ན་ཡོན་ཏན་གྱིས་སྒང་ངེས་པར་མཐོ་བས་
གསང་བའི་རྣམ་ཐར་ཆེས་ཕྲ་བ་རྣམས་རང་ཅག་གིས་སྤྱོད་ཡུལ་དུ་འགྱུར་བ་
ཆེས་ཤིན་ཏུ་དཀའ་བ་ལགས་སོ། །
སྐུ་ན་ཕྲ་བའི་དུས་ནས་ཀྱང་རྒྱལ་བའི་དགོངས་པ་དང༌། ཀླུ་སྒྲུབ་ཡབ་
སྲས་དང་ཐོགས་མེད་སྐུ་མཆེད་ཀྱི་དགོངས་པ་ཇི་ལྟ་བ་བཞིན་དུ། རྗེ་རྒྱལ་བ་
གཉིས་པ་ཀུན་མཁྱེན་དོལ་པོ་བའི་རིང་ལུགས་དྲི་མ་མེད་པ་འདི་ཉིད་ལེགས་
པར་རྟོགས་ན་སྙམ་པའི་ཐུགས་འདུན་མེ་ལྟར་འབར་བ་གཞན་གྱིས་བསྐུལ་བ་ལ་
མ་ལྟོས་པ་རང་ཤུགས་ཀྱིས་མངའ་ཞིང་། །
དེའི་ཕྱིར་ཤིང་རྟའི་སྲོལ་འབྱེད་ཆེན་པོ་དག་གིས་དྲི་མ་མེད་པའི་རིགས་
པ་ལ་བརྟེན་ནས། དྲང་ངེས་ཚུལ་བཞིན་དུ་ཕྱེ་བའི་ངེས་དོན་གྱི་གསུང་རབ་
ལས་བཤད་པའི། ཀུན་བཏགས་གཞན་དབང་རང་ངོས་ནས་སྟོང་ཞིང་དོན་
དམ་ཡོངས་གྲུབ་རང་གི་ངོ་བོས་མི་སྟོང་བའི་ཆོས་དབྱིངས་རྣམ་པ་ཀུན་དང་
ལྡན་པའི་སྤྲོས་བྲལ་རྣམ་པར་མི་རྟོག་པའི་ཡེ་ཤེས་དེ་ཉིད། དཔལ་དུས་ཀྱི་
འཁོར་ལོའི་རྒྱུད་རྩ་འགྲེལ་ལས་ བསྟན་ པའི་བསྐྱེད་རྫོགས་ཀྱི་ལམ་སྤྱི་དང་།
ཁྱད་པར་དུས་ཀྱི་འཁོར་ལོའི་རྫོགས་རིམ་སྦྱོར་བ་ཡན་ལག་དྲུག་གི་ལམ་དང་
ཟུང་འབྲེལ་དུ་བྱས་ཏེ། དེ་ལ་བརྩོན་པ་ནན་ཏན་དུ་བྱས་ནས་རྩེ་གཅིག་ཏུ་
བསྒོམས་པས་སྟོང་གཟུགས་ཀྱི་རྟགས་མཚན་མང་དུ་མཐོང་བ་དང་། ཡི་དམ་
- 400 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
གྱི་ལྷག་ལྷ་མང་བོ་དང་། ཁྱད་པར་ཀུན་མཁྱེན་ཡབ་སྲས་དང་། དུས་འཁོར།
འཇིགས་བྱེད་དང་། མཁའ་སྤྱོད་མའི་སྐུ་ཡི་གཟིགས་སྣང་དུས་ཀུན་ཏུ་འབྱུང་
ཞིང་། རྡོ་རྗེའི་བྱིན་རླབས་འབེབས་པའི་ཉམས་འུར་ལངས་ནས་ལུས་ཀྱི་རྩ་
མདུད་གྲོལ་བ་དང་། ལས་རླུང་དབུ་མར་ཞུགས་གནས་ཐིམ་གསུམ་གྱིས་སྣང་
བཞིའི་ཡེ་ཤེས་སྟོང་གཟུགས་ཀྱི་སྣང་བ་རབ་འབྱམས་ཤར་ཞིང་།
ཁྱད་པར་སྐུ་ཚེ་སྨད་དུ་རྫོགས་རིམ་སྤྱོར་བ་ཡན་ལག་དྲུག་ལ་མཐའ་བྲལ་
གཞན་སྟོང་དབུ་མ་ཆེན་པོས་རྒྱས་བཏབས་ཏེ་ལེགས་པར་བསྒོམས་པས། སྤྲོས་
བྲལ་ཆོས་དབྱིངས་འོད་གསལ་དྭངས་པའི་རང་བཞིན་འགྱུར་མེད་བདེ་བ་ཆེན་
པོ། རིགས་ཀུན་གྱི་བདག་ཉིད་གདོད་མའི་མགོན་པོ་དང་པོའི་སངས་རྒྱས་
མཆོག་དོན་དམ་པའི་ལྷ་ཚོགས་རབ་འབྱམས་དྭངས་ཤིང་ཤིན་ཏུ་ཕྲ་བ་པྲ་ཕབ་
པའི་སྣང་བརྙན་ཆེས་ངོ་མཚར་བའི་བཀོད་པ་ཡོངས་སུ་རྫོགས་ཤིང་། ཀུན་
ནས་རྣམ་པ་ཐམས་ཅད་པའི་ཚུལ་དུ་རང་གཤིས་ཇི་བཞིན་པ་མངོན་དུ་གྱུར་ཏེ་
ཐུགས་ཉམས་སུ་བསྟར་བ་དང་། །
དེར་མ་ཟད། ངེས་འབྱུང་དང༌། བྱང་ཆུབ་ཀྱི་སེམས་སོགས་ལའང་
རྟག་ཏུ་གོམས་པར་མཛད་པ་དང་། གཞན་ཡང་། ལྷ་དང་བླ་མ་ཐ་མི་དད་དུ་
བྱས་ཏེ་གསོལ་བ་འདེབས་པ་དང་། སྔར་བྱས་ཀྱི་སྡིག་པ་ལ་དུག་ཁོང་དུ་སོང་
བ་ལྟ་བའི་འགྱོད་སེམས་དང་ལྡན་པའི་སྒོ་ནས་བསགས་སྦྱངས་ལ་འབད་པ།
གནས་ལུགས་ཀྱི་ལྟ་བ་སྒོམ་པ་སྟེ་སུམ་སྒྲིལ་དུ་བྱས་པས་ལམ་གྱི་གནས་ལུགས་
སྤྲོས་བྲལ་མི་རྟོག་ཡེ་ཤེས་ཀྱི་གཙོས་ཐབས་ཤེས་ཀྱི་ལམ་གྱི་རིགས་མཐའ་ཡས་པ་
རྒྱུད་ལ་ངང་ངམ་ཤུགས་ཀྱིས་འགྲོགས་པའི་རྐྱེན་གྱིས། གཞི་དབྱིངས་ཟུང་
འཇུག་སྤྲོས་པ་ཀུན་བྲལ་ནང་རིག་རྗེན་ཆར་བ་ཉམས་མྱོང་གི་སྒོ་ཁྱད་པར་བ་
- 401 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཡོད་ཕྱིར། རྡོ་རྗེ་སློབ་མ་དག་ལའང་དེ་ལུགས་བཞིན་ངོ་སྤྲད་དེ། སྤྲོས་བྲལ་
རང་རིག་རང་གསལ་ཆེན་པོའི་ངང་བསྐྱངས་ནས་གཞི་ཡི་གཉུག་མ་དོན་གྱི་ཡེ་
ཤེས་ལ་རེག་པའི་ཐབས་ཚུལ་སྔགས་རྒྱུད་རྣམས་དང་། དེའི་འགྲེལ་བ་ཁྱད་
འཕགས་ནས་ཇི་སྐད་བཤད་པ་ལྟར་ཉམས་མྱོང་གི་སྒོ་ནས་གནད་དུ་ཐེབས་ངེས་
བྱས་ཏེ། གསང་བ་སྔགས་ཀྱི་མངའ་བདག་འཇམ་མགོན་བླ་མ་སྒྲོལ་བའི་
མགོན་པོའི་རིང་ལུགས་སྒྲུབ་བརྒྱུད་ཀྱི་བསྟན་པའི་བ་དན་དུས་ཀྱི་མཐའ་འདི་
ནའང་སྲིད་རྩེར་བསྒྲེངས་པའི་རྣམ་པར་ཐར་བ་འདི་ནི་གཞན་བསྟན་འཛིན་དུ་
རློམ་པ་ཕལ་མོ་ཆེས་བློས་འཆུན་པར་དཀའ་བ་ལགས་སོ། །
དེ་ལྟར་ནང་དུ་གཞོལ་བའི་ཉམས་བཞེས་གཙོ་བོ་མཛད་ཀྱང་། འདུས་
བྱས་ཀྱི་དགེ་རྩ་ལའང་ཁྱད་དུ་མི་གསོད་པར་རྟེན་གྱི་དྲུང་ནས་མཆོད་པ་འབུལ་
བ་དང་། ཕྱག་འཚལ་བ། མཁའ་སྤྱོད་མའི་བདག་བསྐྱེད་ཀྱི་སྒོ་ནས་བསྙེན་པ་
བཟླ་བ། བསྟན་རྒྱུན་ལ་དགོངས་ཏེ་གསུང་རབ་མང་བོ་པར་དུ་བཞེངས་པ་
སོགས་རྣམ་དཀར་གྱི་བྱ་བ་ཕྲན་བུ་ཞིག་ཡིན་ཡང་ཕྱག་ལེན་ལ་ཅི་ཐེབས་མཛད།
དེ་ལྟར་དཔལ་གསང་བ་འདུས་པའི་རྒྱུད་ལས། ཕྱི་རུ་ཉན་ཐོས་སྤྱོད་སྐྱོང་
ཞིང་། ། ནང་དུ་འདུས་པ་ལ་རབ་དགའ། ། ཞེས་གསུངས་པ་ལྟར། རྗེ་བླ་མ་
འདི་ཉིད་ཀྱིས། ནང་གསང་སྔགས་བླ་མེད་ཀྱི་རྡོ་རྗེའི་རྣལ་འབྱོར་ཟབ་མོ་ལས་
གཡོ་བ་མེད་ཀྱང་། ཕྱི་འདུལ་བའི་ཀུན་སྤྱོད་དང་ཅུང་ཟད་ཀྱང་མི་འགལ་བས་
སྡོམ་གསུམ་གཅིག་གཅིག་གི་གྲོགས་སུ་མཛད་པ་འདི་ནི་ཆེས་ཕུལ་དུ་བྱུང་བའི་
རྣམ་པར་ཐར་བ་ཞིག་ཡིན་ནོ། །
རྒྱུན་པར་ཞལ་ནས། ཆེས་སྙིགས་མ་ལྔ་བདོའི་དུས་འདིར་ཐ་ན་ཉིན་
ཞག་གཅིག་ལའང་ཚུལ་ཁྲིམས་ཡང་དག་པ་ཞིག་བསྲུངས་ཐུབ་ན། བསྐལ་བ་
– 402 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
རྫོགས་ལྡན་དུས་ཀྱི་སེམས་ཅན་གྱིས་ཇི་སྲིད་འཚོའི་བར་དུ་བསྲུངས་བ་དང་
བསོད་ནམས་མཉམ་ཞེས་དམ་པ་གོང་མས་བཞེད་ཅེས་གསུངས། དུས་འདིར་
ཁམས་གསུམ་ཆོས་ཀྱི་རྒྱལ་བོ་ཀུན་མཁྱེན་དོལ་པོ་བ་ཆེན་པོའི་གསང་གསུམ་རྨད་
དུ་བྱུང་བའི་མཛད་པ་མཐའ་དག་རང་ཉིད་གཅིག་པུས་བདག་གིར་བཞེས་ཏེ།
དཔལ་རྒྱལ་བ་ཇོ་ནང་བའི་རང་བསྟན་དྲི་མ་མེད་པ་འདི་ཉིད་ཐོས་བསམ་
བསྒོམ་གསུམ་ཡ་མ་བྲལ་བའི་སྒོ་ནས་འཛིན་སྐྱོང་སྤེལ་གསུམ་བྱས་པའི་རྣམ་པར་
ཐར་པ་ནི། ཇི་སྐད་དུ། ཕ་སྟོན་པས། ང་ཐོས་དུས་ཚེ་ན་བསམ་བསྒོམ་
བདོ། ། ང་བསམ་དུས་ཚེ་ན་ཐོ་ས་བསྒོམ་བདོ། ། ང་སྒོམ་དུས་ཚེ་ན་ཐོས་
བསམ་བདོ། ། ང་གཅིག་ཏུ་མ་ལུས་བསྡོམས་བྱས་ནས། ། ཆོས་ལམ་དུ་ཁྱེར་
ནས་འགྲོ་ཤེས་པས། ། ང་བཀའ་གདམས་ཕྱོགས་ཆར་མ་ལྷུང་བ། ། ཞེས་
གང་གསུངས་པའི་རྣམ་པར་ཐར་བ་ལས་མ་འདས་ཤིང་། །
ཁྱད་པར་དེ་བཞིན་གཤེགས་པའི་བཀའ་ཐ་མ་སྙིང་པོའི་མདོ་བཅུ་ལ་
སོགས་པའི་དགོངས་དོན། ཆོས་ཀུན་ཡེ་ནས་བདེན་གྲུབ་ཀྱི་སྤྲོས་པ་དང་བྲལ་
བའི་དབྱིངས་དེ་ཉིད་དོན་དམ་པའི་སྟོབས་སོགས་ཀྱི་རང་བཞིན་དུ་གྲུབ་པའི་
གཞི་འབྲས་དབྱེར་མེད་ཀྱི་གནས་ལུགས་མཐར་ཐུག་པ་འདི་ཉིད། འཕགས་པ་
ཐོགས་མེད་ཀྱིས་རྒྱུད་བླ་མའི་འགྲེལ་བ་དང་། ཤིང་རྟ་ཆེན་པོ་དཔལ་མགོན་ཀླུ་
སྒྲུབ་ཞབས་ཀྱིས་ཆོས་དབྱིངས་བསྟོད་པ་སོགས་སུ་རིགས་པ་བརྒྱ་ཕྲག་གིས་
གཏན་ལ་ཕབས་པའི་དོན་ལྟར། ངེས་དོན་དབུ་མའི་ལྟ་གྲུབ་འདི་ཉིད་སྲོག་
ལས་ཀྱང་གཅེས་པར་བཟུང་སྟེ། རང་གིས་ཀྱང་ཐོས་བསྒོམ་ཡ་མ་བྲལ་བར་
བྱས་ཏེ་ཐུགས་དམ་གྱི་མཐིལ་དུ་མཛད། གཞན་ལའང་ངེས་དོན་གྱི་བསྟན་པ་
སྤེལ་ཅི་ཐུབ་དང་བདེ་བར་གཤེགས་པའི་བསྟན་པ་རིན་པོ་ཆེ་མི་ཉམས་ཤིང་
- 403 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
འཕེལ་བ་དང་། ལུས་ཅན་ཡོངས་ལ་ཕན་པའི་ཐུགས་རྗེ་དུས་དང་རྣམ་པ་ཀུན་
ཏུ་མངའ་བས་འབྲེལ་ཚད་དོན་ལྡན་དུ་གྱུར།
དེ་ལྟར་ལུང་དང་རྟོགས་པའི་ཡོན་ཏན་ གྱི་ མཛོད་ལ་མངའ་དབང་
བསྒྱུར་ཏེ་མཁས་དང་གྲུབ་པ་ཡ་མ་བྲལ་བ་གྱུར་བའི་ཚེ། རྗེ་བླ་མ་རིན་པོ་ཆེ་
ཁོང་གིས། རང་དོན་གྱི་འཁྲི་བ་ཡོངས་སུ་སྤངས་ཏེ་ཐུགས་བསྐྱེད་རླབས་པོ་ཆེ་
ལ་བརྟེན་ནས་མཛད་པ་མཐའ་དག་འགྲོ་བའི་དོན་དུ་གྱུར་བ་ཡིན་ཏེ། གང་
འདུལ་གྱི་གདུལ་བྱ་སོ་སོའི་སྐལ་བ་ཇི་ལྟ་བ་བཞིན་དུ། མངོན་མཐོ་དང་།
ངེས་ལེགས་ཀྱི་ལམ་ལ་སྦྱར་ཞིང་། ཁྱད་པར་གསུང་ལས་སྐྱེས་པའི་སློབ་ཚོགས་
མཐའ་དག་ལ་མདོ་སྔགས་ཀྱི་ཆོས་ཚུལ་ཟབ་མོ་ལས་བརྩམས་ཏེ། བཤད་ལུང་
འོས་པ་རྣམས་ལ་བཤད་ལུང་། ཁྲིད་འོས་པ་རྣམས་ལ་ཁྲིད། བར་མ་རབ་
བྱུང་གི་སྡོམ་པ་དང་། དགེ་ཚུལ་སློང་གི་སྡོམ་པ་སོགས་གང་སྐབས་སུ་བབས་པ་
དེ་ཉིད་སྐྱོ་ངལ་ལ་མི་བལྟ་བར་ཐུགས་བརྩེ་བས་ལན་གྲངས་ལ་མཐའ་བཟུང་དུ་
མེད་པའི་ཚུལ་གྱིས། སྔ་ཕྱི་བར་གསུམ་དུ་ཆོས་ཀྱི་འཁོར་ལོ་རྒྱ་ཆེར་བསྐོར་བའི་
ཚུལ་གོང་དཀྱུས་སུ་བཤད་ཡོད་ཀྱང་། འགའ་རེ་མ་བཤད་པའང་ཡོད་ངེས་
པས། འདིར་སྡོམ་ཙམ་གྱིས་གསལ་བར་འབྱེད་ན།
ཟབ་ལམ་རྡོ་རྗེ་རྣལ་འབྱོར་གྱི་ཁྲིད་ཡིག་མཐོང་བ་དོན་ལྡན་གྱི་ཁྲིད་ལུང་
ཅི་རིགས་ཚར་སུམ་ཅུ་སོ་བཞི། དེའི་སྒོམ་རིམ་གྲུབ་པའི་ཤིང་རྟ་ཚར་བཅོ་ལྔ།
ཀུན་མཁྱེན་རྗེས་གནང་དང་དུས་འཁོར་མཆོག་དབང་ཚར་མ་ངེས་པ། བདེ་
མཆོག་རབ་འབྱམས་ཀྱི་དབང་ཚར་གཉིས། གཤིན་རྗེ་རབ་འབྱམས་ཀྱི་དབང་
ཚར་བཞི། རྒྱུད་སྡེ་ཐོར་བུ་དང་རྡོ་རྗེ་འཕྲེང་བ་ཚར་རེ། རིན་འབྱུང་བརྒྱ་རྩ་
ཚར་ལྔ། མི་ཏྲ་བརྒྱ་རྩ་ཚར་གསུམ། དུས་འཁོར་དབང་ཆེན་ཚར་བདུན།
- 404 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
སྦྱོངས་རྒྱུད་བཅུ་གཉིས་ཀྱི་དབང་ཚར་གསུམ། ཤངས་པ་བཀའ་བརྒྱུད་ཀྱི་
གསེར་ཆོས་བཅུ་གསུམ་ཚར་བདུན། ཇོ་ལུགས་གྲུབ་ཆེན་བརྒྱད་ཅུའི་རྗེས་
གནང་ཚར་གཉིས། རྡོ་རྗེ་རྣལ་འབྱོར་མའི་བསྐྱེད་རྫོགས་ཀྱི་ཁྲིད་ལུང་ཚར་དྲུག
འཇིགས་བྱེད་འབྲུ་ནོན་སྙན་བརྒྱུད་དང་། གཅོད་ཀྱི་དབང་ལུང་ཁྲིད་གསུམ་
སོགས་མ་ངེས་པ། ནི་གུའི་ཁྲིད་ཡིག་ཐང་བརྡལ་མ་ཚར་བརྒྱད་བཅས་གནང་
བ་རྣམས་ནི་མཚོན་ཙམ་མོ། ། གཞན་སྦྱོར་དྲུག་གི་ཕྱི་ནང་ངོ་སྤྲོད། ལྷན་
ཐབས་དང་ཟུང་འཇུག་རབ་གསལ། གེགས་སེལ། བླ་རྣམ་གྱི་ཁྲིད། ཡི་དམ་
སོ་སོའི་བསྙེན་ཁྲིད་སོགས་གདུལ་བྱའི་ཁམས་དབང་བཞིན་སྐུ་ཚེ་དང་མཉམ་
པར་མཛད། དབང་ལུང་གིས་འབུལ་སྡུད་སོགས་བྱེད་པ་ལྟ་ ཅི། གྲྭ་རྐྱང་
དཀྱུས་མ་ཁ་དར་ཙམ་ལས་མེད་པ་ལའང་། ཐུགས་བརྩེ་བས་གཞན་དབང་དུ་
གྱུར་ཏེ་འདོད་ཆོས་གང་ཞུས་དགྱེས་བཞིན་གནང་བ་མཛད། མདོར་ན་སྐུ་ཚེ་
གང་བོར་བླ་ཆེན་གྱི་ཟིལ་གྱིས་རྫིག་ཤོམ་དང་མཁས་པའི་འགྱང་བག་སོགས་མེད་
པར་བྱ་བཏང་རི་ཁྲོད་པ་དཀྱུས་མའི་ཚུལ་གྱིས་བཞུགས་ཏེ། གཟིམ་ཁང་ཡང་
ཁོང་ཉིད་གཅིག་པུ་བཞུགས་སའི་ཁང་མིག་ཆུང་བའི་ནང་དུ་འདམ་ཞལ་ཞིབ་
མོར་བྱས་པར། སྐེད་དུ་པདྨའི་བླ་བྲེ་དང་། སྟེང་དུ་ཀུན་མཁྱེན་དོལ་པོ་བའི་
སྐུ་བྱོན་ལེགས་ཆེ་བ་གྱང་རིས་སུ་བྲིས་པ་ཞིག་དང་། ཐབ་ཆ་དང་། གཟིམ་
ཆས་སོགས་མཐའ་གཉིས་སུ་མ་ལྷུང་བའི་ཚུལ་གྱིས་བཞུགས།
ལྷག་པར་དཔལ་དུས་ཀྱི་འཁོར་ལོའི་བསྐྱེད་རྫོགས་ཀྱི་ཁྲིད་སོ་སོ་ལའང་།
བརྒྱུད་ལྡན་དམ་པའི་མན་ངག་གིས་བརྒྱན་ཏེ་གེགས་སེལ་བོགས་འདོན་གྱི་
དམིགས་རིམ་རྣམས་ཆ་ཚང་ཞིང་ཉམས་སུ་བླངས་བདེ་བའི་ཉམས་མྱོང་གིས་
བརྒྱན་ཏེ་ཞིབ་ཁྲིད་མཛད་པ་དང་། དབང་རྗེས་གནང་སོགས་ཀྱང་སྦྱོར་
- 405 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དངོས་མཇུག་གསུམ་ གྱི་ཆོ་གའི་ཕྱག་ལེན་ལ་ཞིབ་ཅིང་། ལྷའི་ཆེ་བ་དང་།
རྒྱུད་ཀྱི་ཁུངས་རྩལ་དུ་བཏོན་ཏེ་དབང་གི་བརྡ་དོན་རྟགས་གསུམ་སོགས་ངོ་
འཕྲོད་ངེས་ཀྱི་སྒོ་ནས་དམ་པ་གོང་མའི་ཕྱག་སྲོལ་ཇི་ལྟ་བ་བཞིན་དུ་དབང་རྗེས་
གནང་སོགས་ལྷུག་པར་སྩལ་ཞིང་། དབང་དུས་སུ་ཁས་བླངས་པའི་རིགས་ལྔ་
སྤྱི་དང་སོ་སོའི་དམ་ཚིག་རྣམས་སྲོག་ལས་གཅེས་པར་བཟུང་སྟེ་བསྲུང་དགོས་
ཚུལ་ནན་གྱིས་ཡང་ཡང་གསུངས། དེ་ནི་དེང་དུས་དབང་གྲལ་དུ་བསྡད་པ་ཁོ་
ནས་ཆོག་པར་སེམས་པ་ལས་ཁས་བླངས་པའི་དམ་ཚིག་དང་སྡོམ་པ་སྲུང་མཁན་
ཉིན་མོའི་སྐར་མ་ལས་ཀྱང་དཀོན་པར་འདུག་པས་དེ་འདྲའི་གང་ཟག་རྣམས་ཀྱི་
གོ་དགོས་པར་སྣང་སྟེ། ཕལ་ཆེར་གྱིས་དབང་གི་མཚན་ཉིད་དང་དམ་ཚིག་
སོགས་ལ་རྟོག་དཔྱོད་ཙམ་ཡང་མེད་པར་ཐོབ་ཐོབ་མང་བོའི་རྣམ་གྲངས་བསོག་
མཁན་མང་དུ་མཐོང་ངོ༌། །
དེ་ལྟར་རྗེ་བླ་མ་རིན་པོ་ཆེས། སྡོམ་གསུམ་གྱི་བཅས་མཚམས་རྣམ་པར་
དག་པའི་ངོས་བཙུན་པའི་ཡོན་ཏན་བསླབ་གསུམ་ཉམས་ལེན་གྱི་སྒོ་ནས་སྒྲུབ་
བརྒྱུད་ཀྱི་བསྟན་པ་རིན་པོ་ཆེ་ཕྱོགས་ཀུན་ཏུ་སྤེལ་ཞིང་། ཁྱད་པར་ཕྱོགས་
འདིའི་ཐར་བ་དང་ཐམས་ཅད་མཁྱེན་པ་དོན་དུ་གཉེར་བའི་གཟུར་གནས་ཀྱི་
ཁྲོད་ན་རྗེ་བླ་མའི་ཞལ་སློབ་ཏུ་མ་གྱུར་བ་ཆེས་དཀོན་ནའང་། གཙོ་བོ་རྗེ་ཉིད་
ཀྱིས། ཟབ་ལམ་སྦྱོར་བ་ཡན་ལག་དྲུག་དང་དབང་ལུང་ཁྲིད་གསུམ་མན་ངག་
དང་བཅས་པའི་སྒོ་ནས་ཡུན་རིང་དུ་བསྐྱངས་པའི་གཙང་ཆེན་རྡོ་རྗེ་སློབ་དཔོན་
ཆེན་པོ་༧རྗེ་ངག་དབང་འཇིགས་མེད་རྡོ་རྗེ་ཕྱོགས་ལས་རྣམ་པར་རྒྱལ་བའི་སྡེ་
དང་། སྤྱན་གྱི་འབྲས་བུ་དང་། ཐུགས་ཀྱི་ཟེའུ་འབྲུ་ལྟར་ཆོས་ཀྱི་བདུད་རྩིས་
གཅེས་པར་བསྐྱངས་པའི་སྲས་ཀྱི་ཐུ་བོ་འབྲོག་དགེའི་མཆོག་སྤྲུལ་དམ་པ་ཀུན་
- 406 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
དགའ་ཡོན་ཏན་ལྷུན་འགྲུབ་དང་། མཆོག་སྤྲུལ་ཐུབ་བསྟན་འོད་ཟེར་སོགས་
དམ་པའི་སྐྱེ་ཕྲེང་གིས་མཛེས་པའི་བླ་སྤྲུལ། བཤད་སྒྲུབ་ཆོས་སྡེ་སྐྱོང་བའི་
མཁན་པོ། སྡེ་སྣོད་གསུམ་ལ་མཁས་པའི་བཤེས་གཉེན། བྱ་བཏང་དབེན་
ཁྲོད་འགྲིམ་པའི་སྒོམ་ཆེན། དཔལ་དུས་ཀྱི་འཁོར་ལོའི་དབང་སོགས་མནོས་
པའི་སེར་སྐྱ་འབུམ་ཕྲག་བརྒལ་བ་སོགས་གསུང་གི་བདུད་རྩིས་བསྐྱངས་པའི་
སློབ་ཚོགས་སའི་རྩི་ཐོག་དང་ནམ་མཁའི་སྐར་ཚོགས་ལྟར་ཆེས་མང་ངོ། ། དེ་
ལྟར་ཡོན་ཏན་མཐའ་ཡས་པའི་གཏེར་དུ་གྱུར་བའི་དཔལ་ལྡན་བླ་མ་དམ་པ་
འདི་ཉིད་ཀྱི་རྣམ་ཐར་གཙོ་བོ་རྣམས་གོང་དཀྱུས་སུ་ཅི་ནུས་ཀྱི་སྒོ་ནས་བཤད་
ཟིན་ལ། འདིར་སྐུ་ཚེ་གཅིག་གི་མཛད་པ་རྣམས་སྤྱི་སྡོམ་གྱི་ཚུལ་དུ་ཉུང་ངུ་རྣམ་
གསལ་གྱི་དབང་དུ་བཏང་ནས་ཅུང་ཟད་བྲིས་པ་ལས་རྒྱས་པ་ཡི་གེ་མང་བས་
འཇིགས་ཏེ་དེ་ཙམ་ལས་མ་སྤྲོས་སོ། །
དེ་ལྟ་བུའི་ཚུལ་ཁྲིམས་དང་མང་དུ་ཐོས་པ་དང་ཏིང་ངེ་འཛིན་ལ་སོགས་
པའི་ཡོན་ཏན་མཐའ་ཡས་ཀྱི་གཏེར་དུ་གྱུར་བའི་དཔལ་ལྡན་བླ་མ་འདི་ཉིད་
རང་གི་སྲོག་ལས་ཀྱང་གཅེས་པར་བཟུང་སྟེ། བསམ་སྦྱོར་རྣམ་པར་དག་པའི་
སྒོ་ནས་བསྟེན་དགོས་ཏེ། འཕགས་པ་བརྒྱད་སྟོང་བ་ལས། འདི་ལྟར་བྱང་
ཆུབ་སེམས་དཔའ་སེམས་དཔའ་ཆེན་པོ་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཏུ་མངོན་པར་འཚང་རྒྱ་བར་འདོད་པས། དང་པོ་ཉིད་དུ་དགེ་བའི་
བཤེས་གཉེན་དག་ལ། བསྙེན་པར་བྱ། བསྟེན་པར་བྱ། བསྙེན་བཀུར་བར་
བྱའོ། ། ཞེས་དང་། སྡུད་པ་ལས། སློབ་མ་བཟང་པོ་བླ་མ་གུས་ལྡན་དེ་དག་
གིས། ། བླ་མ་མཁས་པ་དག་ལ་རྟག་ཏུ་བསྟེན་པར་བྱ། ། ཅི་ཕྱིར་ཞེ་ན་མཁས་
པའི་ཡོན་ཏན་དེ་ལས་འབྱུང་། ། ཞེས་གསུངས་པའི་ཕྱིར། ཁྱབ་སྟེ། རང་
-407 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཉིད་ཀྱི་ཚོགས་བསོག་པ་དང་། སྒྲིབ་པ་སྦྱོངས་པ་སོགས་རང་སྟོབས་ཀྱིས་མི་
ཤེས་པ་དགེ་བའི་བཤེས་གཉེན་ལ་བརྟེན་དགོས་པའི་ཕྱིར། དཔེར་ན། དུས་
གསུམ་གྱི་སངས་རྒྱས་བཞིན་ནོ། །
རྗེ་བླ་མ་རིན་པོ་ཆེ་སྐུ་མྱ་ངན་ལས་འདས་པའི་ཕྱི་ལོ་རབ་གནས་ལྕགས་
སྦྲུལ་(སྤྱི་ལོ་༢༠༠༡)ལོའི་གནམ་ལོ་གསར་བཞད་སྐབས་ཀྱི་ཚེས་གཅིག་གི་སྔ་
དྲོར། བུང་བ་ཚང་ལ་འདུ་བ་ལྟར་སློབ་ཚོགས་ཐམས་ཅད་གཟིམ་ཁང་དུ་
འདུས་ནས། གཟིམ་ཁང་གི་ཕྱི་ནང་ ཐམས་ ཅད་དང་། སྐུ་གདུང་ཞུགས་
འབུལ་གྱི་སའི་བྱང་ཆུབ་མཆོད་རྟེན་གྱི་མདུན་སོགས་སུ་འཕགས་པ་ཀུན་ཏུ་
བཟང་པོའི་མཆོད་སྤྲིན་ལས་བླངས་པ་ལྟ་བུའི་མཆོད་པའི་རྣམ་གྲངས་དཔག་ཏུ་
མེད་པ་བཤམས་ཏེ། སྦྱོར་དྲུག་སྔོན་འགྲོ། སྨོན་ལམ་སྣ་ཚོགས། བླ་མཆོད་
རྣམས་རྗེ་བླ་མ་རྡོ་རྗེ་འཆང་གི་བཀའ་དྲིན་རྗེས་ སུ་དྲན་བཞིན་ལེགས་པར་
གསུང་སྐབས། མཁའ་དབྱིངས་ཆུ་འཛིན་འཁྲིགས་པའི་ཀློང་ནས་དབྱར་གྱི་རྔ་
གསང་དལ་གྱིས་དགོད་པ་དང་ལྷན་ཅིག མེ་ཏོག་གི་ཆར་ཟིམ་བབས་པ་
སོགས་ངོ་མཚར་བའི་མཐོང་སྣང་མང་བོ་མཐུན་སྣང་དུ་གྲུབ་པ་ལ་ཀུན་གྱིས་
མཚར་མཚར་བྱེད་པའི་གཏམ་ཡང་མང་ཙམ་གླེང་། །
འདས་མཆོད་ལ་སླེབས་སྐབས། གཞིས་བྱེས་ཀྱི་གྲྭ་སློབ་བརྒྱ་ཕྲག་མང་
བོ་འདུས་ཏེ། ས་ཆོག་སྔོན་དུ་བཏང་ཞིང་རྡུལ་ཚོན་གྱི་དཀྱིལ་འཁོར་བཞེངས་
ཏེ། བརྒྱུད་ལྡན་དམ་པ་གོང་མའི་ཕྱག་སྲོལ་ཇི་ལྟ་བ་བཞིན་དུ་ཐམས་ཅད་རིག་
པའི་སྒྲུབ་མཆོད་ཉིན་བདུན་ལ་འཚོགས། སྒྲུབ་ཁང་བསམ་གཏན་གླིང་དུ།
ཀུན་མཁྱེན་སྟོང་མཆོད་སོགས་ཀྱི་སྒོ་ནས་མཆོད་འབུལ་གྱི་ལས་ལ་བརྩོན་ཞིང་།
ཚེས་བཅུ་བཞིའི་དགུང་མོར། མཚན་འཚོགས་དང་། གླིང་མེ་སོགས་སྤྱི་སྒེར་
- 408 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
སོ་སོ་ནས་མཆོད་པ་ཉིན་མཚན་བར་མ་ཆད་དུ་ཕུལ། ཉིན་དེར་ལྷ་ལྡན་ཆོས་ཀྱི་
ཞིང་གི་ཇོ་བོ་ཡིད་བཞིན་ནོར་བུའི་སྤྱན་སྔར་གསེར་ཆབ་ཕུལ་ཏེ་མཆོད་འབུལ་
རྒྱ་ཆེར་བྱས། །
དེ་ཡང་བླ་མ་ཡོངས་བཟུང་གི་རྒྱུད་ལས། གང་ཞིག་བླ་མ་འདས་པ་ལོ་
ཟླའི་གྲངས། ། ཡོངས་སུ་བཟུང་ལ་མཆོད་འབུལ་སུས་བྱེད་པ། ། རིང་བོར་
མི་ཐོགས་འཁོར་གྱི་ཐོག་མ་རུ། ། སྐྱེ་ནས་འགྲོ་བའི་དེད་དཔོན་བྱེད་པར་
འགྱུར། ། ཞེས་པའི་ཕན་ཡོན་ཡིད་ལ་བཞག་སྟེ། དད་ལྡན་སེར་སྐྱ་ཐམས་
ཅད་ཀྱིས་རྗེ་བླ་མ་རིན་པོ་ཆེ་རྗེས་སུ་དྲན་བཞིན་མཆོད་པའི་ལས་ལ་མ་བསྐུལ་
རང་ཤུགས་ཀྱིས་བརྩོན་པ་ཆེན་པོ་བྱེད་བཞིན་པ་ལགས་སོ། ། དེ་བཞིན་དུ།
འབྲོག་དགེ་བསམ་འགྲུབ་གླིང་ནས་ཀྱང་། ཐུགས་སྲས་སློབ་མ་རྣམས་ཀྱི་
གཙོས་ གྲྭ་ མང་ གིས་ འདས་ མཆོད་ ལ་ སྒྲུབ་ མཆོད་ ཟབ་ མོ་ བཙུགས་ ཤིང་།
མཚན་འཚོགས་སྐབས་སུ་ལུང་རིགས་སྨྲ་བ་གཉིས་ཀྱི་རྟགས་གསལ་གྱི་སྒོ་ནས་
བགྲོ་གླེང་གི་མཆོད་སྤྲིན་བསྟར་བ་དང་། ནང་ཆེན་ཁག་དང་། སྤྱི་སྒེར་སོ་
སོའི་གླིང་མེ་དང་། སྒྲུབ་གྲྭ་བསམ་གཏན་གླིང་ནས་བླ་མ་མཆོད་པ་དང་། ཚེ་
རབས་རྗེས་འཛིན། བསྟན་འབར་མ་སོགས་ཀྱི་སྒོ་ནས་སྐྱེ་བ་ཀུན་ཏུ་རྗེས་སུ་
འཛིན་པའི་སྨོན་ལམ་གྱིས་མཚམས་སྦྱར་ཏེ་མཆོད་འབུལ་གྱི་ལས་ལ་བརྩོན་པ་
འདི་བཞིན་ལགས།
འདི་སྐབས་དགོན་གོང་འོག་གི་གྲྭ་ཚང་སྤྱི་དང་། ཁྱད་པར་བླ་སྤྲུལ་ཆེ་
ཁག་རྣམས་ལ་གདུང་ཚྭ་སྐུ་སྒམ་ཅན་དང་། གྲ་བ་རེ་རེ་ལ་སྐུ་སྣ་ཚོགས་ཀྱི་
གདུང་ཚྭ་དང་། གདུང་ཐལ། ན་བཟའ་སོགས་ཀྱི་རྟེན་སྐལ་མི་དམན་པ་
དཔངས་མཐོ་བའི་ཕྱག་འགྱེད་དང་། པེ་ཅིང་ནས་འབྲོག་དགེའི་མཆོག་སྤྲུལ་
- 409 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
ཡོན་ཏན་ལྷུན་འགྲུབ་ཀྱིས་ཆེ་ལེགས་ཡིད་འཕྲོག་པའི་སྐུ་པར་གཉིས་ཕུལ་པ་དེ་
ཉིད་བསོད་ནམས་ཀྱི་ཞིང་བླ་ན་མེད་པར་གྱུར། དེ་ནས། ཁོང་གི་གསུང་ལས་
སྐྱེས་པའི་སློབ་མ་རྣམས་ཀྱི་གཙོས་ཕྱོགས་བཞིའི་དགེ་བའི་བཤེས་གཉེན་དང་།
བླ་མ་སྤྲུལ་བའི་སྐུ་དང་། བསླབ་གསུམ་གྱི་སྒང་ངེས་པར་མཐོ་བའི་མཁན་པོ་
སོགས་རྗེ་བླ་མ་རིན་པོ་ཆེའི་གདམས་ངག་བདུད་རྩི་ཉམས་སུ་མྱོང་བའི་གུས་
འབངས་ཡོངས་ཀྱིས། རྗེ་བླ་མ་རིན་པོ་ཆེའི་དགོངས་པ་ཆོས་ཀྱི་དབྱིངས་སུ་
ཐིམ་ནས་ལོ་འཁོར་གཅིག་ལོན་པའི་རྗེས་དྲན་དུ་སྙན་ངག་གི་ལམ་ནས་དྲངས་
ཏེ། མ་འོངས་པའི་ཚེ་རབས་ཐམས་ཅད་དུ་མགོན་པོ་གང་གི་རྗེས་སུ་འཛིན་
པའི་རྟེན་འབྲེལ་དུ《རྗེས་དྲན་མཆོད་སྤྲིན་རྒྱ་མཚོ》ཞེས་པའི་དེབ་གཅིག་པར་
དུ་བསྐྲུན་ནས་ཕྱོགས་ཐམས་ཅད་དུ་བཀྲམ། འདི་ལོར་འབྲོག་དགེ་བསམ་
འགྲུབ་གླིང་དུ་བྱིན་རླབས་ཆུ་བོ་འཁྱིལ་བའི་གདུང་རུས་སྙིང་པོར་བཞུགས་པའི་
ཚོགས་བསགས་པའི་ཞིང་ཁྱར་པར་ཅན་དུ་གྱུར་བའི་གཡུ་བྱུར་གྱི་ཕྲ་ཚོམ་དང་
ལྡན་ཞིང་རིན་པོ་ཆེ་ལས་གྲུབ་པའི་སྐུ་གདུང་སྲིད་ཞིའི་རྒྱན་གཅིག་དེ་ཉིད་
ལེགས་འགྲུབ་བྱུང་ངོ༌།
འདས་རྗེས་ཀྱི་རབ་གནས་ཆུ་རྟ་ལོ་སྟེ་(སྤྱི་ལོ་ ༢༠༠༢)ལོའི་འདས་
མཆོད་ལོ་སྔ་མ་ཇི་ལྟ་བ་བཞིན་དུ་གཟབས་རྒྱས་ཀྱི་ངང་དུ་འཚོགས་ཤིང་། ཁྱད་
པར་འདི་ལོར་བསེ་དགོན་དུ་སྐུ་གདུང་མཐོང་གྲོལ་གསེར་གདུང་ཆེན་མོ་ལེགས་
འགྲུབ་བྱུང་བ་མ་ཟད། མགོན་པོ་གང་གི་མཚན་དཔེའི་མེ་ཏོག་དབྱིངས་སུ་
ཡལ་ནས་ལོ་འཁོར་གཉིས་ལོན་པའི་རྗེས་དྲན་དུ་《བླ་མ་རིན་པོ་ཆེ་རྗེ་བཙུན་
ཀུན་དགའ་ཐུགས་རྗེ་དཔལ་བཟང་པོའི་སྐུ་གདུང་མཐོང་གྲོལ་གསེར་གདུང་
བྱིན་རླབས་འོད་སྣང་འཁྱིལ་བའི་རིང་བསྲེལ་རྣམ་བཞིའི་གཏེར་གྱི་ཁ་བྱང》
- 410 -



རྣམ་པར་ཐར་བ་སྤྱི་སྡོམ་གྱིས་དོན་བསྡུས།
ཞེས་པ་པར་དུ་བསྐྲུན་ནས་ཕྱོགས་ཀུན་ཏུ་བཀྲམ།
འདས་རྗེས་ཀྱི་རབ་གནས་ཆུ་ལུག་ལོ་སྟེ་(སྤྱི་ལོ་ ༢༠༠༢)ལོའི་དུས་
མཆོད་ལ་སླེབས་ཚེ། དགེ་འདུན་འདུས་པ་རྒྱ་མཚོ་ལ་མང་ཇས་བསྙེན་བཀུར་
ཐབ་ཐོག་ཕྱག་འགྱེད་སྤམ་མཐོ་བ་དང་ལྷན་ཅིག ཐིག་རྡུལ་ཚོན་གྲ་དག་ངོས་
གཙང་ཞིང་ཕྱག་ལེན་ཞིབ་རྒྱས་ཀྱི་སྒོ་ནས། ཐམས་ཅད་རིག་པའི་སྒྲུབ་མཆོད་
ཟབ་མོ་སྔར་སྲོལ་ལྟར་ཉིན་བདུན་གྱི་ལུགས་སུ་བྱས་ཏེ་འཚོགས་ཤིང་། ཁྱད་
པར་སྤྲུལ་འཇམ་དབྱངས་བློ་གྲོས་ཀྱི་ལྷག་བསམ་ཟླ་བ་དཀར་བོ་ལས། དེབ་
སྤྲོས་ལེགས་ཀྱི་《ཇོ་ནང་ཆོས་འབྱུང་》ཟླ་ཞུན་གསར་བའི་གྲུ་ཆར་དཔལ་རྒྱལ་བ་
ཇོ་ནང་བའི་དགོན་མ་ལག་ཐམས་ཅད་ལ་ཕབས་པ་ལྟར། འདིར་ཡང་ཚེས་
བཅུ་བཞིའི་དུས་མཆོད་དངོས་དང་ཁེལ་ཏེ་གྲྭ་མང་ལ་ཕྱག་འགྱེད་བྱུང་བ་ནི།
དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་དཔལ་ལྡན་བླ་མ་གང་གི་
དགོངས་པ་ཆོས་དབྱིངས་སུ་མནལ་ཚུལ་བསྟན་ནས་ལོ་འཁོར་གསུམ་ལོན་པའི་
རྗེས་དྲན་གྱི་རྟེན་དུ་རྟེན་འབྲེལ་མ་བསྒྲིགས་རང་འགྲིགས་སུ་གྱུར་སྣང་ངོ༌། །
སྨྲས་པ། །
བཤེས་གཉེན་བསྟེན་པའི་མཐུ་ཉིད་ལས། །
སྲིད་ཞིའི་ལེགས་ཚོགས་མ་ལུས་པ། །
འབད་མེད་ལྷུན་འགྲུབ་འབྱུང་བས་ན། །
ཚུལ་འདི་མི་གཙོ་བློ་ལྡན་སུ། །
མཚན་ལྡན་བླ་མ་ཚུལ་བཞིན་བསྟེན་པ་ནི། །
བླ་མེད་བྱང་ཆུབ་འབྱུང་བའི་གཞི་རུ་གྲུབ། །
འདི་འཐད་ལུང་རིགས་དཔེ་ཡི་སྒོ་ནས་རྟོགས། །
- 411 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་ཕྱིར་བཤེས་གཉེན་བསྟེན་ལ་བརྩོན་ཅིག་ཨང་། །
ཞེས་ཁྱབ་བདག་དུས་ཀྱི་འཁོར་ལོ་དང་གཉིས་སུ་མེད་པའི་རྡོ་རྗེ་སློབ་
དཔོན་ཆེན་པོ་༧ ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་
མདོ་ཙམ་བརྗོད་པ་སྐལ་བཟང་དད་པའི་འཇུག་ངོགས་ལས། རྣམ་པར་ཐར་བ་
སྤྱི་སྡོམ་གྱི་ཚུལ་དུ་དོན་བསྡུ་བའི་སྐབས་ཏེ་བཅུ་གསུམ་པའོ།། །།
- 412 –



རྣམ་ཐར་གྱི་ཕན་ཡོན་ནི།
དེ་ལྟར་བཀའ་དྲིན་དང་ཐུགས་རྗེ་མཚུངས་ཟླ་མ་མཆིས་པ་དཔལ་ལྡན་
བླ་མ་དམ་པའི་རྣམ་པར་ཐར་བ་བཤད་པའི་དགོས་པ་ནི། མདོར་བསྡུས་ན་
གཉིས་སུ་འདུ་བར་གསུངས་ཏེ། ཇི་སྐད་དུ། བླ་མའི་རྣམ་ཐར་ཤེས་ནས་མོས་
གུས་བསྐྱེད་པ་དང་། ཅི་གསུང་རྗེས་སུ་སྒྲུབ་པའོ། ། ཞེས་གསུངས་ཤིང་།
རང་གིས་ཆོས་ཞུས་པའི་བླ་མ་དེ་ལ་དད་པ་འགྱུར་མེད་བརྟན་པོ་ཞིག་བྱུང་ན།
བྱིན་རླབས་ཡོན་ཏན་གྱི་ལེགས་ཚོགས་ཀྱང་མ་བོས་ངང་གིས་འདུ་བ་ཡིན་ཏེ།
དཀོན་མཆོག་ཏཱ་ལ་ལའི་གཟུངས་ལས། དད་པ་སྔོན་འགྲོ་མ་ལྟར་བསྐྱེད་པ་
སྟེ། ། ཡོན་ཏན་ཐམས་ཅད་སྲུང་ཞིང་འཕེལ་བར་བྱེད། ། དོགས་པ་སེལ་
ཞིང་ཆུ་བོ་རྣམས་ལས་སྒྲོལ། ། དད་པ་བདེ་ལེགས་ གྲོང་ཁྱེར་མཚོན་བྱེད་
ཡིན། ། ཞེས་གསུངས་པའི་ཕྱིར། མཁན་སློབ་ལ་དད་གུས་བྱེད་མཁན་རིན་
པོ་ཆེ་ལྟར་འཇིག་རྟེན་ན་ཆེས་དཀོན་པའི་སྐྱེས་བུ་མཆོག་ཡིན་ཚུལ། སོ་ཐར་གྱི་
མདོ་ལས། ཤཱ་རའི་བུ་འདི་ལ་བྱང་ཆུབ་སེམས་དཔའ་ནི་མཁན་པོ་དང་སློབ་
དཔོན་ལ་གུས་པས། གང་ཡོངས་སུ་མི་གཏོང་བ་ནི་རིན་པོ་ཆེ་ལྟར་འཇིག་རྟེན་
ན་མེད་དོ། ། ཞེས་དང་། སྤྱིར་ཆོས་ཚིག་བཞི་བའི་ཚིགས་སུ་བཅད་པ་གཅིག་
ཙམ་ཞུ་ཡུལ་གྱི་སློབ་དཔོན་ལ་གུས་པར་བྱ་དགོས་པའི་ཚུལ། དྲག་ཤུལ་ཅན་
གྱིས་ཞུས་པའི་མདོ་ལས། ཚིག་བཞི་བའི་ཚིགས་སུ་བཅད་པ་སུ་ལ་མཉན་ནམ།
ལུང་ནོད་དམ། བླངས་པའི་སློབ་དཔོན་དེ་ལ་ཆོས་ཀྱིས་གུས་པར་བྱའོ། །
ཞེས་སོགས་རྒྱ་ཆེར་གསུངས་སོ། ། དད་པ་མེད་ན་ཡོན་ཏན་གང་ཡང་མི་
འབྱུང་བ་ནི། དཔེར་ན། ཇོ་བོ་རྗེ་བོད་དུ་བྱོན་སྐབས་ ཁོང་གི་དྲུང་དུ།
- 413 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
འབྲོམ་སྟོན་པས་ཞུ་བ། བོད་ལ་སྒོམ་སྒྲུབ་བྱེད་པ་མང་བོ་ཡོད་པ་ལ་ཡོན་ཏན་
ཁྱད་པར་ཅན་བརྙེས་པ་མི་བདོག་སྟེ་ཞུས་པས། ཇོ་བོའི་ཞལ་ནས། ཐེག་ཆེན་
གྱི་ཡོན་ཏན་ཆེ་སྐྱེས་ཆུང་སྐྱེས་ཐམས་ཅད་བླ་མ་ལ་བརྟེན་ནས་སྐྱེ་བ་ལ། ཁྱེད་
བོད་ན་བླ་མ་ལ་ཐ་མལ་བའི་འདུ་ཤེས་ལས་མེད་པས་ག་ན་སྐྱེ། ཞེས་གསུངས་
པ་ལྟར། དད་པ་ནི་འདོད་དགུ་འབྱུང་བའི་ཡིད་བཞིན་གྱི་ནོར་བུ་རིན་པོ་ཆེ་
དང་མཚུངས་པས་ངེས་པར་རྒྱུད་ལ་བསྐྱེད་པའི་ཐབས་ལ་འབད་པར་བྱའོ། །
གཞན་ཡང་། དཔལ་ལྡན་བླ་མ་དམ་པའི་རྣམ་པར་ཐར་བ་ཚིག་བཞི་
བའི་ཕྱེད་ཙམ་གཞན་དག་ལ་སྟོན་པའི་ཕན་ཡོན་ཡང་ཆེས་མང་ཚུལ། དྲི་མ་
མེད་པ་གྲགས་པས་ཞུས་པའི་མདོ་ལས། ཇི་སྐད་གསུངས་པ་འདི་ལྟ་སྟེ། རབ་
འབྱོར། གང་ལ་ལ་ཞིག་གིས་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་
ཁམས་འདིར་རིན་པོ་ཆེ་སྣ་བདུན་གྱིས་རབ་ཏུ་གང་བར་བྱས་ཏེ་སྦྱིན་པ་བྱིན་ན་
བསོད་ནམས་མང་དུ་བསྐྱེད་དམ། རབ་འབྱོར་གྱིས་གསོལ་བ། བཅོམ་ལྡན་
འདས་མང་ལགས་སོ། ། བདེ་བར་གཤེགས་པ་མང་ལགས་སོ། ། བཅོམ་ལྡན་
འདས་ཀྱིས་བཀའ་སྩལ་བ། རབ་འབྱོར། གང་ལ་ལ་ཞིག་གིས་བླ་མའི་རྣམ་
ཐར་ཚིག་བཞི་བའི་ཕྱེད་ཙམ་སྟོན་ན་དེ་བས་བསོད་ནམས་མང་དུ་བསྐྱེད་པར་
འགྱུར་རོ། ། ཞེས་དང་། སློབ་དཔོན་གྱི་མཚན་ཉིད་སུ་ཞིག་གིས་བཤད་ན་དེ་
ལ་བསོད་ནམས་དཔག་མེད་ཐོབ་ཅིང་། ལྷས་བསྲུང་སྟེ་བར་ཆད་ལས་སྐྱབས་
པའི་ཕན་ཡོན་དུས་སུ་ངེས་པར་འབྱུང་ཚུལ། འཕགས་པ་གཎྜི་རྒྱས་པའི་མདོ་
ལས། སློབ་དཔོན་མཚན་ཉིད་སུས་བཤད་པར། ། བསོད་ནམས་མཐའ་ཡས་
དཔག་མེད་ཐོབ། ། ལྷ་ཡིས་བསྲུང་ལ་བར་ཆད་མེད། ། དེ་ཕྱིར་བླ་མ་ལ་གུས་
ཤིག ། ཅེས་སོགས་མདོ་སྡེ་དུ་མར་བླ་མའི་རྣམ་ཐར་ཇི་བཞིན་རྟོགས་པ་དང་
- 414 -



མཇུག་བྱང་།
གཞན་ལ་བརྗོད་པའི་ཕན་ཡོན་མཐའ་ཀླས་པ་གསུངས་ཀྱང་འདི་ཉིད་ཀྱིས་
མཚོན་ཏེ་ཤེས་པར་བྱའོ། །
ཚུལ་དེ་དང་མཐུན་པར་སྔགས་རྒྱུད་རྣམས་སུའང་། མཆོག་ཐུན་མོང་
གི་དངོས་གྲུབ་མ་ལུས་པ་རྡོ་རྗེ་སློབ་དཔོན་གྱི་རྗེས་སུ་འབྲང་ནས་ངེས་པར་
འབྱུང་ཕྱིར། དངོས་གྲུབ་ཀྱི་རྩ་བ་བླ་མ་མཆོག་ལ་དད་པ་དང་གུས་པ་སྤེལ་སླད།
དེ་ཉིད་ཀྱི་རྣམ་པར་ཐར་བ་ལེགས་པར་འཆད་དགོས་ཏེ། དཔལ་སྒྱུ་འཕྲུལ་དྲྭ་
བའི་རྒྱུད་ལས། རེ་ཞིག་དང་པོར་དངོས་གྲུབ་ནི། ། སློབ་དཔོན་རྗེས་སུ་
འབྲང་ཡིན་པས། ། སློབ་དཔོན་མེད་པར་གྱུར་ནས་ནི། ། དངོས་གྲུབ་ཐོབ་
པར་མི་འགྱུར་བས། ། སློབ་དཔོན་མཚན་ཉིད་བཤད་པར་བྱ། ། ཞེས་ལས་
དང་པོ་བའི་དངོས་གྲུབ་ཆེ་ཆུང་སློབ་དཔོན་ལ་རག་ལས་ཚུལ་གསུངས་པའི་ཕྱིར།
མཚན་དཔེ་མངའ་བའི་ལྷ་བསྐལ་བ་སྟོང་དུ་སྒོམ་པ་བས། སྔགས་ཀྱི་སློབ་
དཔོན་དད་གུས་ཀྱིས་སྐད་ཅིག་ལ་དྲན་པའི་བསོད་ནམས་ཆེ་ཞིང་། དེའི་ཕྱིར་
བླ་མའི་རྣམ་ཐར་ལ་ཞིབ་པར་འདྲིས་དགོས་ཚུལ་དོན་གྱིས་བསྟན་པ་ཡིན་ཏེ།
རྒྱུད་ལས། མཚན་དང་དཔེ་བྱད་ལྡན་པའི་ལྷ། ། བསྐལ་བ་སྟོང་དུ་བསྒོམས་
པ་བས། ། བླ་མ་དྲན་པའི་བསོད་ནམས་ཆེ། ། ཞེས་གསུངས་ པའི་ཕྱིར།
སྔགས་ཀྱི་སྐབས་འདིར་དཔལ་ལྡན་བླ་མ་དེ་ཉིད་དང་པོའི་སངས་རྒྱས་ཇི་ལྟ་བ་
བཞིན་དུ་མཐོང་དགོས་ཏེ། དུས་འཁོར་འགྲེལ་ཆེན་དྲི་མེད་འོད་དུ། དུས་ཀྱི་
འཁོར་ལོའི་རྒྱུད་སྟོན་པ་པོ་རྡོ་རྗེ་སློབ་དཔོན་ནི་བཅོམ་ལྡན་འདས་འཇམ་དཔལ་
ཇི་ལྟ་བ་བཞིན་དུ་ལྟ་བ་དང་། དུས་ཀྱི་འཁོར་ལོ་དང་པོའི་སངས་རྒྱས་ཇི་ལྟ་བ་
བཞིན་དུ། ཐར་བ་དོན་དུ་གཉེར་བ་རྣམས་ཀྱིས་བལྟ་བར་བྱའོ། ། ཞེས་
གསུངས་པའི་ཕྱིར་རོ། །
- 415 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
མཇུག་བྱང་།
སླར་སྨྲས་པ།
མ་ལུས་འགྲོ་ཀུན་ཀུན་མཁྱེན་སར་འགོད་རླབས་ཆེན་ཐུགས་བསྐྱེད་ཕུལ་དུ་བྱུང་
བའི་སོན་བཟང་ལ། །
སྙིང་རྗེའི་གང་གཱའི་ཆུ་རྒྱུན་རྒྱུན་ཆད་མེད་པས་མཛའ་བ་མ་བཏང་ཡང་ཡང་
འཁྱུད་པ་ལས། །
ཕུལ་བྱུང་སྤྱོད་ཚུལ་ཚུལ་ཁྲིམས་དག་པའི་ཡལ་ཁ་རབ་རྒྱས་འདོད་དགུ་འབྱུང་
བའི་ནོར་བུའི་ཤིང་། །
དོན་གཉིས་འབྲས་སྨིན་སྨིན་གྲོལ་མཛད་པས་སྐལ་བཟང་རེ་སྐོང་དཔལ་ལྡན་བླ་
མར་སླར་ཕྱག་འཚལ། །
ཕུན་ཚོགས་འཁྲི་ཤིང་གསར་བའི་མཚར་སྡུག་ལས་འདས་མཚན་དཔེའི་སྐུ་
མཆོག་གཅིག་ཉིད་ལགས་ཀྱང་གདུལ་བྱའི་མོས་བློ་ཇི་བཞིན་དེ་སྙེད་འཆར། །
འགྱུར་ཁུག་སྟོང་གི་གདངས་དབྱངས་སྙན་པའི་ཡན་ལག་དྲུག་ཅུའི་གསུང་གི་ཆ་
ཤས་རེས་ཀྱང་ཆོས་སྒོ་དུ་མ་རང་རང་སྐད་དུ་འདོམས། །
འོད་གསལ་ཆོས་དབྱིངས་རྣམ་ཀུན་གཟུགས་བཟང་ཇི་བཞིན་སྣང་བའི་ཐུགས་
ནི་རྟོག་པ་བྲལ་ཡང་འགྲོ་འདུལ་འཕྲིན་ལས་དུས་ལས་ཡོལ་བ་མེད། །།
འདི་ལྟའི་ངོ་མཚར་ཡོན་ཏན་དཔག་མེད་གང་ལ་མངའ་བ་ཁྱོད་ནི་དང་པོའི་
སངས་རྒྱས་རང་ཅག་བླ་མའི་སྐལ་བ་བཞེངས་འདི་མཚར། །
- 416 -



མཇུག་བྱང་།
ཀུན་རྟོག་རྡུལ་མང་རབ་དྭངས་སྤྲོས་བྲལ་ཆོས་དབྱིངས་གནས་ལུགས་མཐར་
ཐུག་འགྱུར་བ་མེད། །
ཕྱོགས་ལྷུང་ རིས་ བྲལ་ཆ་མེད་ ཀུན་ཁྱབ་ གདོད་ནས་འོད་གསལ་རྣམ་ཀུན་
གཟུགས་བཟང་བཀྲ། །
རྟག་ཆད་མཐའ་བྲལ་ངེས་དོན་དབུ་མ་ཆེན་པོའི་ལུགས་བཟང་ཕྱོགས་ཀུན་
གསལ་མཛད་པ། །
ཀུན་མཁྱེན་དོལ་པོའི་རིང་ལུགས་བ་དན་དཀར་བོ་མཁའ་ལ་སྒྲེང་མཛད་ཁྱོད་
མིན་སུ། །
ཚུལ་གནས་འཁྲི་ཤིང་གསར་བའི་མ་ལི་ཀའི། །
མང་ཐོས་འདབ་བརྒྱའི་དཔལ་ཁ་ཀུན་ནས་རྒྱས། །
དོན་གཉིས་འབྲས་བུ་གཡུར་དུ་ཟ་བའི་དཔྱིད། །
ཐར་འདོད་བུང་བ་དགའ་བའི་གཉེན་དེ་དྲན། །
བཤེས་གཉེན་མཁས་པ་བསམ་སྦྱོར་དག་པས་བསྟེན། །
དེ་ཡི་གདམས་དོན་ཇི་བཞིན་ཉམས་སུ་བླངས། །
དང་པོའི་ལས་ཅན་དག་དང་གང་འཚམས་པ། །
དེ་ལྟར་ཕྱི་ཡི་རྣམ་ཐར་ཟླ་མེད་ལགས། །
དམ་པའི་བྱིན་རླབས་འོད་དཀར་སྣང་བ་ཡིས། །
ཉེར་འཁྱུད་དྲི་མེད་ཟླ་བའི་དཀྱིལ་འཁོར་དེ། །
- 417 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བརྩོན་པའི་རླུང་གིས་མཁའ་ལ་བསྐྱོད་ཚུལ་འདི། །
ནང་གི་རྣམ་ཐར་མདོར་བསྡུས་མཚོན་ཚུལ་ལགས། །
མི་གཡོ་གསུམ་ལྡན་རྡོ་རྗེ་རྣལ་འབྱོར་གྱིས། །
ལས་རླུང་རྒྱུ་བ་དྷི་ཏིར་བཅོམ་པ་ལས། །
རྣམ་ཀུན་མཆོག་ལྡན་སྟོང་གཟུགས་ཕྱག་རྒྱ་ཆེ། །
ཇི་བཞིན་མངོན་འདི་གསང་བའི་རྣམ་ཐར་ངེས། །
གང་གི་བློ་གྲོས་སྤྲིན་གྱི་མངལ། །
ལུང་རིགས་ཆུ་ཁུར་ལྕི་ལྡན་པ། །
ཕྲཞིབ་རིགས་པའི་སྦྲང་ཆར་གྱིས། །
ཕན་བདེའི་དབྱར་མཚོ་དགུང་དུ་འཕྱུར། །
འཆད་པ་དབྱངས་ཅན་བཞད་སྒྲ་ཡིས། །
འཕགས་བོད་གཞུང་གི་མདུད་རྒྱ་བཀྲོལ། །
ལྷན་ཅིག་བློ་ལྡན་གཞོན་ནུའི་ཚོགས། །
དགའ་བས་མྱོས་པའི་མཐའ་མ་རིག །
མང་ཐོས་དཔྱིད་ཀྱི་ལང་ཚོ་ཡིས། །
སྒོམ་པ་དབྱར་གྱི་དཔལ་མོའི་མགྲོན། །
འབོད་པའི་བཤད་སྒྲུབ་བ་དན་དཀར། །
བསྙལ་མེད་སྲིད་འདིར་ཁྱོད་ཀྱིས་བཙུགས། །
- 418 -



མཇུག་བྱང༌།
ཁྱད་པར་ཀུན་མཁྱེན་དོལ་པོའི་དགོངས་བཞེད་ཀྱི། །
གཞན་སྟོང་ལེགས་བཤད་བཻ་ཌཱུར་འཕང་འགྲོ་ནི། །
མཁས་རློམ་ཕལ་གྱིས་བརྡུང་བར་མ་ནུས་ཀྱང་། །
གང་གིས་བསྐུལ་བའི་སྙན་དགུའི་རོལ་མོ་ལྡིར། །
རིམ་གཉིས་ལམ་བཟང་ཉིན་བྱེད་འབར་བའི་གཟིས། །
ཀུན་རྟོག་མུན་པའི་རྒྱུ་བ་དབྱིངས་སུ་དྭངས། །
གསང་ཆེན་བདུད་རྩིས་ཆེས་ཆེར་མྱོས་པའི་སྒྲས། །
ལུས་མེད་བདུད་སྡེའི་སྙིང་རྩ་ལྐོག་མར་འབྱིན། །
ཡང་ཡང་བརྩོན་པའི་རླུང་གིས་བསྐུལ་བ་ཡིས། །
ཟབ་ཟབ་མདོ་སྔགས་རྒྱ་མཚོའི་འཇིངས་པ་ལས། །
ངལ་ངལ་མན་ངག་ནོར་བུ་ལེན་མཁས་པ། །
མཚུངས་བྲལ་དྲིན་ཅན་བླ་མ་ཁྱོད་ཉིད་ངེས། །
ཟབ་ཟབ་མཁྱེན་གཉིས་སྣང་བའི་མཛོད་འཛིན་པའི། །
འཛུམ་འཛུམ་ཞལ་གྱི་སྒོ་ལས་ལེགས་འཕོས་པའི། །
སྙན་སྙན་ལེགས་བཤད་དུནྡྲ་བྷི་ཡི་སྒྲ། །
མང་མང་གཞོན་ནུའི་རྣ་ཡི་བདུད་རྩིར་གྱུར། །
ངོ་མཚར་གསང་གསུམ་ཟབ་མོའི་མ་དྲོས་མཚོར། །
- 419 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
བྱིས་བློ་རུས་སྦལ་རྐྱལ་བས་བརྒལ་དཀའ་ཡང་། །
ཐུན་མོང་རྣམ་ཐར་ནོར་བུའི་དོ་ཤལ་འདི། །
གཟུར་གནས་བློ་ལྡན་དགྱེས་པའི་སྐྱེས་སུ་བཏེགས། །
ལེགས་ཚོགས་མ་ལུས་འབྱུང་བའི་བྱེད་པོ་མཆོག །
སངས་རྒྱས་ཀུན་དངོས་རྡོ་རྗེ་འཛིན་པའི་གཙོ། །
རང་ལ་སངས་རྒྱས་ལས་ལྷག་བཀའ་དྲིན་ཅན། །
གང་གི་བཀའ་དྲིན་ནམ་ཡང་གཞལ་ཐབས་དབེན། །
གང་གི་གསང་གསུམ་ཡོན་ཏན་མ་ལུས་པ། །
སྙིང་ལ་འཇམ་དཔལ་ངག་ལ་ཚངས་པའི་སྲས། །
ཞུགས་ཏེ་བགྲང་ཡས་བསྐལ་བ་རྒྱ་མཚོའི་བར། །
བརྗོད་ཅིང་ཟད་པའི་མཐའ་ལ་ཐུག་མ་ཡིན། །
འོན་ཀྱང་བླ་མའི་ངོ་མཚར་མཛད་པ་རྣམས། །
སྒྲོ་འདོགས་སྐུར་འདེབས་སྐྱོན་གྱིས་མ་རེག་པར། །
དྲང་བོར་བརྗོད་པའི་གཏམ་གྱི་ནོར་བུ་ཡིས། །
རྙེད་དཀའི་དལ་འབྱོར་གྲུ་ཆེན་དོན་ཡོད་གྱུར། །
བསམ་སྦྱོར་དག་པས་བླ་མ་ཚུལ་བཞིན་དུ། །
བསྟེན་ལ་རྟག་ངུའི་རྣམ་ཐར་འཛིན་པ་ཡི། །
སྐུ་དབོན་རྣམ་གཉིས་གསུང་གིས་བསྐུལ་བའི་མཐུས། །
- 420 -



མཇུག་བྱང་།
ད་ནི་འབད་པ་དོན་དང་ལྡན་པར་གྱུར། །
མ་རྟོགས་ལོག་རྟོག་རྨོངས་པའི་འོལ་ཚོད་ཀྱིས། །
ནོངས་པ་གང་མཆིས་གཟུར་གནས་སྤྱན་སྔར་བཤགས། །
འོན་ཏེ་ལེགས་པར་བཤད་པའི་ཆ་མཆིས་ན། །
དཔལ་ལྡན་བླ་མ་དགྱེས་པའི་མཆོད་སྤྲིན་བསྟར། །
ཟབ་ཟབ་གསང་གསུམ་མ་ལུས་ལུས་པ་མེད་པ་བདག་བློས་མིན། །
ཡང་ཡང་བླ་མའི་རྣམ་ཐར་ལེགས་ཐོས་ཐོས་བསམ་སྒོམ་པའི་རྒྱུ། །
གུས་གུས་འགྱུར་མེད་དད་པའི་ཡིད་དགའི་དགའ་བའི་གཉེན་གྱུར་ཏེ། །
དུང་དུང་སེམས་ཀྱིས་བླ་མའི་མཛད་མཆོག་མཆོག་ཏུ་དགའ་བས་བཤད། །
དེ་ལས་འོངས་པའི་རབ་དཀར་དགེ་བའི་མཐུས། །
འཇིགས་རུང་འཁོར་བའི་རྒྱ་མཚོ་ཆེན་པོ་ལས། །
ལུས་ཅན་གཏན་བདེའི་རིན་ཆེན་གླིང་མཆོག་ཏུ། །
སྒྲོལ་བའི་དེད་དཔོན་ཉིད་དུ་འགྱུར་བར་ཤོག །
ཚུལ་འདིར་འབད་པའི་ཟླ་བྲལ་དགེ་ཚོགས་ཀྱིས། ། ་ །
བཀའ་དྲིན་འཁོར་མེད་དྲིན་ཅན་བླ་མ་དེ། །
ནམ་ཡང་མི་འབྲལ་གཙུག་ཏུ་ལེགས་བསྟེན་ནས། །
ལེགས་བཤད་བདུད་རྩིའི་དགའ་སྟོན་འཕེལ་གྱུར་ཅིག ། །
- 421 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
དེ་ལྟར་བརྩོན་པའི་རྣམ་དཀར་ལ་བརྟེན་ནས། །
འགྲོ་ཀུན་རིམ་གཉིས་ལམ་བཟང་མྱུར་བགྲོད་དེ། །
དང་པོའི་སངས་རྒྱས་དུས་ཀྱི་འཁོར་ལོ་ཡི། །
གོ་འཕངས་ཐོབ་ནས་ཡིད་ཅན་སྒྲོལ་བར་ཤོག །
བདག་ཀྱང་སྐྱེ་བའི་ཕྲེང་བ་ཐམས་ཅད་དུ། །
དཔལ་ལྡན་བླ་མ་ཁྱེད་ཀྱིས་རྗེས་བཟུང་ནས། །
ས་དང་ལམ་གྱི་བགྲོད་པ་མཐར་ཕྱིན་ཏེ། །
ཟུང་འཇུག་དཔལ་ལ་མྱུར་དུ་རེག་གྱུར་ཅིག །
ལྷུན་པོའི་མགུལ་བར་ཉི་ཟླའི་རྒྱན་གྱིས་སྒེག །
ཆུ་གཏེར་མེ་ལྕེའི་སྨད་ཤམ་མ་གྲོལ་བར། །
རྟོགས་བརྗོད་ངོ་མཚར་པད་དཀར་སྤྲེལ་འདིས་ཀྱང་། །
ངེས་དོན་བསྟན་པའི་ལུགས་བཟང་འབར་གྱུར་ཅིག །
བཀྲ་ཤིས་དཔལ་ལྡན་བླ་མའི་བྱིན་རླབས་སྤྲིན་ཕུང་མཁའ་ལ་འཁྲིགས། །
བཀྲ་ཤིས་མཆོག་གསུམ་བདེན་པའི་དབྱར་སྐྱེས་རྔ་གསང་དལ་གྱིས་དགོད། །
བཀྲ་ཤིས་ཆོས་སྐྱོང་སྲུང་མའི་འཕྲིན་ལས་གློག་ཞགས་ཅིར་ཡང་འཁྱུགས། །
བཀྲ་ཤིས་ཟད་མེད་ཆར་གྱིས་སྐྱེ་འགྲོའི་རེ་བ་སྐོང་གྱུར་ཅིག །
ཅེས་རྒྱལ་བ་ཐམས་ཅད་ཀྱི་མཁྱེན་བརྩེའི་མངའ་བདག རིགས་དང་
དཀྱིལ་འཁོར་ཀུན་གྱི་སྤྲོ་བསྡུའི་བྱེད་པོ། ཁྱབ་བདག་དུས་ཀྱི་འཁོར་ལོ་དང་
- 422 -



མཇུག་བྱང་།
གཉིས་སུ་མེད་པའི་རྡོ་རྗེ་སློབ་དཔོན་ཆེན་པོ ༧ རྗེ་བཙུན་ཀུན་དགའ་
ཐུགས་རྗེ་དཔལ་བཟང་པོའི་རྣམ་པར་ཐར་བ་མདོ་ཙམ་བརྗོད་པ་སྐལ་བཟང་
དད་པའི་འཇུག་ངོགས་ཞེས་བྱ་བ་འདི་ནི། དཔལ་ལྡན་བླ་མ་དམ་པའི་ཞབས་
ཕྱི་ཚུལ་བཞིན་དུ་སྒྲུབ་པ་ལ། ལྷག་བསམ་དང་བརྩོན་པ་མི་དམན་པ་སྐུའི་ཚ་
བུར་གྱུར་བའི་ཕྱག་མཛོད་ཀུན་དགའ་དཔལ་དང་། ལུང་རིགས་སྨྲ་བའི་རྣམ་
དཔྱོད་མཆོག་ཏུ་ཡངས་པའི་ཉེ་གནས་དམ་པ་ཀུན་དགའ་སྲི་གཅོད་རྣམ་གཉིས་
ནས། སྔ་ཕྱི་དུ་མར་འདི་ལྟ་བུ་ཞིག་དགོས་ཞེས་དྲི་མ་མེད་པའི་དར་དང་བཅས་
བསྐུལ་ཞིང་།
ཁྱད་པར་རབ་གནས་ཆུ་ལུག་ལོ་སར་གྱི་སྨོན་ལམ་ཆོ་འཕྲུལ་ཆེན་མོའི་
དུས་དང་བསྟུན། བླ་ཆེན་གྱི་ཞབས་འབྲང་ཕལ་མོ་ཆེའི་བརྟུལ་ཞུགས་དང་མི་
འདྲ་བར། སྐུའི་ཚ་བུ་རྣམ་གཉིས་ཀྱིས་བླ་མའི་རྣམ་ཐར་ལ་རྩིས་སུ་བྱེད་ཅིང་།
གསུང་ཟུར་ཕྲ་མོ་ཚུན་ཆད་མ་བརྗེད་པ་བྱས་ཏེ་ས་བོན་ཞིབ་ལ་རྒྱས་པའི་ཐོ་ཡིག་
དང་། རོ་བཅུད་ ཕུན་ སུམ་ ཚོགས་ པས་ ཕྱུར་བུར་བཀང་ བའི་ ཕུད་ རྐོང་།
ཐབས་ཤེས་ཟུང་དུ་འབྲེལ་བ་མཚོན་བྱེད་རྡོར་དྲིལ། ཕྲུག་བུབས་གཅིག དྲི་
མ་མེད་པའི་ལྷ་དར་སྲིད་དུ་རིང་བ་བཅས། ༧ཕ་བླ་མ་རྡོ་རྗེ་འཆང་གི་རྣམ་
ཐར་རྒྱས་བསྡུས་འཚམ་པ་ཞིག་འབྲི་དགོས་པའི་བཀའ་ལུང་གསེར་གྱི་མེ་ཏོག་སྤྱི་
བོའི་རྒྱན་ དུ་ ལྷུང་ བ་ ལ་ བརྟེན་ ནས་ ཡིད་ ལ་ གཅིག་ ཏུ་ བརྣགས་ པའི་ཁར།
གསུང་ལས་སྐྱེས་པའི་དོན་གཉེར་ཅན་གྱི་སློབ་མ་འགས་ཀྱང་བསྐུལ་མ་བྱུང་བ་
དང་། །
འདི་ལོར་ཁྲི་དཔངས་མཐོ་བའི་སྟེང་དུ་རྡོ་རྗེ་འཆང་ཁོང་ཉིད་དགྱེས་
བཞིན་བཞུགས་པ་ལ། ཁོ་བོའི་གསང་གསུམ་གྱི་རྣམ་ཐར་རྣམས་ཁྱོད་ཀྱིས་
- 423 -



འབྲི་འོས་ཞེས་ཤོག་དྲིལ་འགའ་རེ་གནང་བའི་རྨི་ཉམས་བདག་ལ་བྱུང་བ་སོགས་
ཕྱི་ནང་གི་རྟེན་འབྲེལ་མང་དུ་ཚོགས་པ་ལ་བརྟེན་ཏེ། དཔལ་ལྡན་བླ་མ་ཐུགས་
རྗེའི་བདག་ཉིད་ཅན་གང་དེའི་བཀའ་དྲིན་ཁོ་ནས་འཚོ་བའི་སློབ་འབངས་ཀྱི་ཐ་
ཤལ་བ། ཕྲན་ཀུན་དགའ་དཔལ་ལྡན་ནམ་མིང་གཞན་ཚངས་སྲས་རོལ་པའི་
འོ་མཚོར་འབོད་པས། བྱིན་བརླབས་གཟི་བྱིན་འབར་བའི་སྐུ་ཚེ་སྟོད་ཀྱི་རང་
རྣམ་ཁུངས་བཙུན་ཞིང་དྲི་མ་མེད་པའི་ལེགས་བཤད་དང་། གོང་གསལ་ཉེ་
གནས་དམ་པས་རྣམ་ཐར་གྱི་ས་བོན་ཐོ་འགོད་ཞིབ་མོའི་ལུགས་སུ་བགྱིས་པ་དེ་
གཉིས་གཞིར་བཟུང་ཞིང་། རྣམ་ཐར་སྤྱིའི་བབ་རང་བློས་དཔོག་ཚོད་ཀྱིས་ཁ་
བསྐངས་། དམ་པ་གོང་མའི་རྣམ་ཐར་སྤྱི་འགྲོས་ཀྱིས་ཟུར་བརྒྱན་ཏེ། ༧ཕ་བླ་
མ་རྡོ་རྗེ་འཆང་གི་གཟུགས་སྐུ་ཆོས་དབྱིངས་སུ་མནལ་ཚུལ་བསྟན་ནས་བགྲང་བྱ་
གསུམ་འདས་ཤིང་། རང་ལོ་བཞི་བཅུ་བ་སྟེ་རབ་བྱུང་བཅུ་བདུན་པའི་ཆུ་ལུག་
(སྤྱི་ལོ་ ༢༠༠༢) ལོའི་ལྷ་བབས་དུས་ཆེན་དང་བསྟུན་ཏེ། མ་དང་མཁའ་
འགྲོའི་ལུང་གིས་བསྔགས་པའི་གནས་མཆོག་དཔལ་ཚེས་ཁ་བསམ་འགྲུབ་གླིང་
ངེས་དོན་དགའ་བའི་ཚལ་གྱི་ཆོས་གྲྭ་ཆེན་མོ་ནས་མཇུག་ལེགས་པར་གྲུབ་པར་
བགྱིས་པ་འདིས་ཀྱང་བདག་སོགས་ཚེ་རབས་ཀྱི་ཕྲེང་བར། ཐེག་པ་མཆོག་གི་
དགེ་བའི་བཤེས་གཉེན་དམ་པས་མཉེས་བཞིན་རྗེས་སུ་འཛིན་ཅིང་གསུང་གི་
བདུད་རྩིའི་དཔལ་ལ་སྤྱོད་པའི་སྐལ་བ་ཅན་དུ་འགྱུར་བ་དང་། ཀུན་མཁྱེན་
རྒྱལ་བ་གཉིས་པ་ཇོ་ནང་བའི་རིང་ལུགས་དྲི་མ་མེད་པའི་བསྟན་པ་རིན་པོ་ཆེ་
ཕྱོགས་དུས་ཀུན་ཏུ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་ཅིག
སརྦ་མངྒ་ལམ། དགེ་འོ། ། ། །
- 424 -



མཇུག་གཏམ།
མཇུག་ཏུ་ཞུ་བ།
སྙིགས་དུས་བསྟན་པའི་གསལ་བྱེད་མཚུངས་མེད་བླ་མ་རྡོ་རྗེ་འཆང་
༧རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་པར་ཐར་བ་《སྐལ་བཟང་
དད་པའི་འཇུག་ངོགས་》ཞེས་བྱ་བའི་ཚུལ་ནི། །
༡ དེ་ཡང་བསྐལ་པ་ཆུ་སྤྲེལ་ལོར་བླ་མ་རིན་པོ་ཆེ་ཁོང་གིས་བྲིས་པའི་
སྐུ་ཚེ་སྟོད་ཀྱི་རང་རྣམ་ཚུལ་ཇི་ལྟ་བ་སྐལ་བ་བཟང་པོའི་གདུལ་བྱའི་དཔལ་དུ་
བཞུགས་པ་གོང་འོག་གི་ལོ་ཚིགས་དང་བསྒྲིགས་སྟངས་རེ་མ་གཏོགས་དེ་ཉིད་
གཞི་བྱས་པའི་ཐོག ཕྲན་གྱིས་ལོ་ངོ་ཉེར་བདུན་རིང་གི་མཐོང་ཐོས་རྟོགས་
གསུམ་དང་། ལྷག་པར་ཤིང་གླང་ལོ་ནས་སྐུ་མདུན་དུ་བཅར་ཏེ་གནས་མལ་
གཅིག་ཏུ་མི་ལོ་བཅུ་དྲུག་རིང་འབྲལ་མེད་གཙུག་གིས་བརྟེན་ཅིང་ཟབ་ཆོས་ནོད་
པའི་སྐལ་བ་བཟང་པོ་མི་ཚེ་འདིའི་སྟེང་ནས་རིན་ཐང་གཞལ་དུ་མེད་པར་ཐོབ་
སྟེ། ཆོས་འཆད་ཉན་ དང་ མཛད་སྤྱོད་ ཐུན་ མོང་ གི་ སྤྱོད་ ཡུལ་ རྣམས་ སྒོ་
འདོགས་སྐུར་འདེབས་མ་བྱས་པར་ཇི་བཞིན་དུ་ཐོ་འགོད་བྱས་ཤིང་། ཁོམ་
སྐབས་དང་བསྟུན་ཐེངས་མང་བོར་བཀའ་འདྲི་ཡང་ཡང་ཞུས་པར། དེའི་ཚེ་
ཁོང་གིས། རྒྱུན་དུ་ཁེངས་སྐྱུང་གནང་སྟེ་ཁོ་བོ་ལྟ་བུ་ལ་རྣམ་ཐར་ཞིག་མི་འོས་
ཞེས་གསུངས་ན་ཡང་། གསང་གསུམ་གྱི་ཡོན་ཏན་དང་རྟོགས་པའི་ཁྱད་པར་
སོགས་ཀྱིས་ཡིད་ལྷག་པར་དྲངས་ཏེ་ནན་ཞུས་ཨུ་ཚུགས་མཐར་སྐྱེལ་བྱས་པར།
ཆེས་ཡ་མཚན་པའི་དག་པའི་རྟེན་དང་བརྟེན་པར་བཅས་པའི་གཟིགས་སྣང་
དང་། ཐུན་མོང་མ་ཡིན་པའི་གསང་བའི་རྣམ་ཐར་སྒྲ་རྟོག་གི་བློའི་སྤྱོད་ཡུལ་
ལས་འདས་པ་མང་བོ་རྣ་བའི་བུ་གར་སོན་ཀྱང་། ཇི་སྐད་དུ། གསང་ལ་
– 425 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
གསང་ཞེས་བརྗོད་པ་ནི། ། གསང་ལ་སྐྱོན་ཡོད་མ་ཡིན་ཏེ། ། སྣོད་མིན་
རྣམས་ལ་གསང་བའི་ཕྱིར། ། གསང་ལ་གསང་ཞེས་བརྗོད་པ་ཡིན། ། ཞེས་
གསུངས་པ་ལྟར། དེ་དག་ལས་ཅི་རིགས་གདུལ་བྱའི་ཁམས་དབང་དང་བསྟུན་
ནས་ཅི་ནུས་སུ་བཀོད་པ་མ་གཏོགས། ཐུན་མོང་མ་ཡིན་པའི་གསང་བ་མཆོག་
གི་རྣམ་པར་ཐར་བ་རྣམས་འདིར་སྤྲོ་བར་མི་རིགས་ཤིང་། འཕགས་ཆེན་དམ་
པའི་མཛད་སྤྱོད་དང་ཆེས་གསང་བའི་རྟོགས་པའི་ཡོན་ཏན་གྱི་ཆ་ཐམས་ཅད་
བརྗོད་ཀྱང་མི་ནུས་ལ། འོན་ཀྱང་ཕྲན་ལྟ་བུས་སྨྲ་བསམ་བརྗོད་འདས་སོ། །
༉ དེ་ལྟ་བུའི་རྣམ་ཐར་གྱི་ས་བོན་རང་འགར་བཞག་པ་འཕང་སྟེ།
དེ་དག་མཐར་ཆགས་སུ་བཀོད་ནས་རྣམ་ཐར་གྱི་གླེགས་བམ་ཞིག་བཞེངས་ན།
རང་གཞན་གྱི་དད་པའི་གསོས་སུ་ཆེ་ཞིང་འབད་པ་དོན་ལྡན་རེད་སྙམ་པ་དང་།
ཕྱིས་འབྱུང་སྐལ་ལྡན་གྱི་གདུལ་བྱ་རྣམས་དམ་པའི་ལམ་ལ་བཀྲི་བའི་ཆེད་དུ་
དམིགས་པའི་བསམ་པ་བཟང་པོས་ཉེ་བར་བསྐུལ་ཏེ། བཤད་སྒྲུབ་ཀྱི་རྩལ་
རྫོགས་ཤིང་མདོ་སྔགས་རིག་གནས་ཀུན་ལ་མཁྱེན་རྒྱ་ཡངས་པའི་མཁན་རིན་པོ་
ཆེ༧ཀུན་དགའ་དཔལ་ལྡན་ཞབས་ལ་ངེད་ཅག་གིས་རྩོམ་བསྐུལ་ཞུས་པར།
ཐུགས་དགྱེས་པའི་ཞལ་བཞེས་གང་ལེགས་ཤིག་གནང་སྟེ། འབད་པ་ཆེན་པོའི་
ངང་དོན་དེ་བསྒྲུབས་པས་རེ་བའི་འབྲས་བུ་ཡོངས་སུ་སྨིན་པར་མཛད་པའི་
སྐབས་འདི་དང་འབྲེལ་ནས་བཀའ་དྲིན་སྙིང་ནས་ཆེ་ཞུ།
དེ་ཡང་། དེང་སང་གི་བསྟན་འཛིན་དུ་རློམ་པ་ཕལ་ཆེ་བ་ལྟར། རྙེད་
བཀུར་གྲགས་འདོད་དང༌། སྒྲོ་འདོགས་ ཕྱོགས་ ལྟུང་། ཆོས་བརྒྱད་འདུ་
འཛིའི་ཡོ་ལང་། དཔལ་འབྱོར་རྒྱ་བསྐྱེད་ཀྱིས་གཞན་རྒྱུད་ཉོན་མོངས་ལ་སྦྱོར་
བ་ལྟ་བུ་མ་ཡིན་པར། བདག་ཅག་གི་དཔལ་ལྡན་བླ་མ་འདི་ཉིད་ལ་རྣམ་པར་
- 426 -



མཇུག་གཏམ།
ཐར་བ་བསམ་གྱིས་མི་ཁྱབ་པ་མངའ་བ་ལས། གཙོ་བོར་གྱུར་བ་ནི། སྐུ་ཚེ་
གང་བོར་བྱ་བྲལ་རྣལ་འབྱོར་གྱི་བརྟུལ་ཞུགས་བཟུང་སྟེ་གྲྭ་རྐྱང་དཀྱུས་མའི་
ལུགས་ཀྱིས། ཐེག་པ་ཆེན་པོའི་དགེ་བའི་བཤེས་གཉེན་མཚན་ཉིད་དང་ལྡན་
པ་མང་བོ་ཚུལ་བཞིན་དུ་བསྟེན་ནས། དེ་ལས་ཟབ་པ་དང་རྒྱ་ཆེ་བའི་ཆོས་ཀྱི་
ཚུལ་མ་ལུས་པ་ཉམས་སུ་བླངས་ཏེ། མཐའ་དག་ཐུགས་སུ་ཆུད་ནས་གསང་
སྔགས་ཀྱི་ལམ་གྱི་རྟོགས་པ་མཐོན་པོར་གཤེགས་པ་ན། སྐལ་བ་དང་ལྡན་པའི་
གདུལ་བྱ་རྣམས་ལ་མདོ་སྔགས་ཀྱིས་བསྡུས་པའི་ཟབ་རྒྱས་ཆོས་ཀྱི་འཁོར་ལོ་
བསྐོར་ཏེ། ལུས་ཅན་མཐའ་དག་ཐར་བ་དང་མཐར་ཐུག་ཟུང་འཇུག་རྡོ་རྗེ་
འཆང་ཆེན་པོའི་ས་བོན་ཁྱད་པར་ཅན་བསྐྲུན་པར་མཛད་པ་འདི་ཡིན་པར་ཤེས་
པར་བྱའོ། །
དེའི་ཕྱིར་འཕགས་ཆེན་གྱི་སྐྱེས་བུ་དམ་པའི་རྣམ་པར་ཐར་བ་མཐོང་བ་
དང་། ཐོས་པ་དང་། ཀློག་པ་ལ་བརྟེན་ནས་རང་ཉིད་དམ་པའི་རྗེས་སུ་སློབ་
པར་བྱེད་པ་སོགས་ཀྱི་དགོས་པ་ཡོད་པས། དེ་ལྟར་དུ་《རྣམ་ཐར་》གྱི་གླེགས་
བམ་འདིའི། མགོ་མཇུག་ཐམས་ཅད་ཁ་ཟིན་སྣ་ཟིན་མ་ཡིན་པར་ཆ་ཚང་བར་
ཞིབ་མཇལ་ཞིག་བྱས་ན། ད་གཟོད་བདག་ཉིད་ཆེན་པོ་རྣམས་ཀྱི་ངང་ཚུལ་ནི་
འདི་འདྲ་བ་ཞིག་གོ་སྙམ་པའི་ངེས་ཤེས་ཀྱིས་དྲངས་པའི་དད་པ་བརྟན་པོ་མི་སྐྱེ་
བའི་གོ་སྐབས་མ་མཆིས་པས། དེ་དོན་ཐུགས་ལ་འཇགས་འཚལ། །
༣ བླ་མ་རིན་པོ་ཆེའི་《རྣམ་ཐར་》འདི་རང་ཅག་གི་དད་པའི་རྟེན་དུ་
བཞེངས་པའི་རྒྱུ་རྐྱེན་གཙོ་བོ་ནི། གང་གི་ཐུགས་སྲས་དམ་པ་སྙིགས་དུས་འགྲོ་
བའི་རྣམ་འདྲེན་སྐྱབས་མགོན་འབྲོག་དགེ་མཆོག་སྤྲུལ་རིན་པོ་ཆེ་༧ཀུན་དགའ་
ཡོན་ཏན་ལྷུན་གྲུབ་ཞབས་ཀྱིས་ཐུགས་ཁུར་ཆེ་བཞེས་གནང་བས། ང་ཚོས།
- 427 -



རྗེ་ཀུན་དགའ་ཐུགས་རྗེ་དཔལ་བཟང་པོའི་རྣམ་ཐར།
སྔ་ཕྱི་མང་བོར་བཀའ་གྲོས་ཐུགས་བཀོད་ཡང་ཡང་ཞུས་པར། ཁོང་གིས།
རྣམ་ཐར་འདི་ལྟ་བུ་ཞིག་རང་ཅག་གི་བསོད་ནམས་ཀྱི་དཔལ་དུ་བཞེངས་པ་ལ་
ཐུགས་དགའ་བ་དང་སྤྲོ་ བའི་ ངང་ཚད་མེད་པའི་ བཀའ་ དྲིན་ བསྐྱངས་ཏེ།
དཔེ་སྐྲུན་ཁང་ལ་འབྲེལ་གཏུགས་དང་རྒྱུ་རྐྱེན་གྱི་གནང་སྦྱིན་མཛད་པ་དེ་ཡིན།
མ་ཟད་དད་དམ་འགྱུར་མེད་བརྟན་པོར་མངའ་བ་གུས་སློབ་ཨ་ཁུ་ཀུན་དགའ་
སྙིང་པོས་ཀྱང་། ལྷག་བསམ་རྣམ་དག་སྒོས་རྒྱུ་འབྱོར་གཏོས་ཆེ་བ་དང་མཐུན་
རྐྱེན་གང་མང་བསྒྲུབས་པར་བཀའ་དྲིན་བརྗོད་ཐབས་བྲལ་བ་བགྱིས། དེ་
མཐུན་དམ་པ་གང་ལ་མི་ཕྱེད་པའི་དད་པ་བརྟན་ཅིང་ཆོས་མཐུན་གྱི་ཞབས་ཕྱི་
སྒྲུབ་པ་ལ་ལྷག་བསམ་དང་སྙིང་སྟོབས་ཀྱི་མཐུ་གྲུབ་པ་ཕྱག་མཛོད་དམ་པ་
དབོན་ཀུན་དགའ་དཔལ་སོགས་ཀྱི་གཙོས། འདི་ཕྱི་ཀུན་ཏུ་རེ་ལྟོས་འཆའ་
བའི་བུ་སློབ་མང་བོས་བྱ་བ་གང་ཅིའི་ཐད་ནས་ཞབས་འདེགས་མི་དམན་པར་
ཞུས། །
དེ་ལྟར་བདག་ཅག་གི་སྒོ་གསུམ་གྱི་བགྱི་བ་འདི་ལས་བྱུང་བའི། སྡོམ་
གསུམ་གྱི་ཉེས་ལྟུང་ཅི་མཆིས་པ་དང་། ལྷག་པར་བླ་མའི་བཀའ་བཅགས་ཤིང་
ཐུགས་དཀྲུགས་པ། ཚུལ་བཞིན་དུ་མ་བསྟེན་པ། བསྟེན་ཚུལ་ལོག་པ། སྐུའི་
གྲིབ་མ་འགོམས་པ་སོགས་སྐུ་གསུང་ཐུགས་ཀྱི་དམ་ཚིག་ཉམས་ཆགས་ཐམས་
ཅད། ༧ཕ་བླ་མ་རྡོ་རྗེ་འཆང་དང་། ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་འཕགས་པའི་དགེ་འདུན་དང་བཅས་པའི་སྤྱན་སྔར་སྙིང་ནས་
མཐོལ་ཞིང་བཤགས་པ་གྱུར་ན། ཐུགས་དགོངས་ཀློང་ཆོས་ཀྱི་དབྱིངས་ནས་
བརྩེ་བ་སྙིང་རྗེ་ཆེན་པོའི་སྒོ་ནས་བཟོད་པར་ཞུ། ལེགས་པའི་ཆ་ཅི་མཆིས་པ་
འདི་ལ་བརྟེན་ནས། ༧དམིགས་པ་མེད་པའི་ཐུགས་རྗེ་ཆེན་པོ་དང་ལྡན་པ་
- 428 -



མཇུག་གཏམ།
བདག་ཅག་གི་དཔལ་ལྡན་བླ་མ་དམ་པ་འདི་ཉིད་ཀྱི་ཐུགས་ཀྱི་དགོངས་པ་
ཡོངས་སུ་རྫོགས་ཤིང་། ཚེ་རབས་ནས་ཚེ་རབས་ཐམས་ཅད་དུ་ཐེག་པ་ཆེན་
པོའི་དགེ་བའི་བཤེས་གཉེན་དམ་པ་གང་གི་ཞབས་རྡུལ་འབྲལ་མེད་གཙུག་ཏུ་
བསྟེན་ནས། ཐུགས་བརྩེ་བས་མཉེས་བཞིན་རྗེས་སུ་བཟུང་སྟེ། གསུང་གི་
གསང་བ་ཟབ་མོ་ཐེག་པ་ཆེན་པོའི་དམ་པའི་ཆོས་ཀྱི་བདུད་རྩིའི་དཔལ་ལ་
ལོངས་སུ་སྤྱོད་པའི་སྐལ་བ་བཟང་པོ་ལྡན་པའི་རྒྱུར་གྱུར་བའི་སྨོན་ལམ་གྱི་
མཚམས་སྦྱར་བཅས།
སློབ་འབངས་ཀྱི་ཐ་ཤལ་བ་ཀུན་དགའ་སྲི་གཅོད་ཀྱིས་
སྤྱི་ལོ་2005.3. 26ཉིན་བྲིས།
- 429 -



图书在版编目(CIP)数据
更噶吐吉华桑传更噶华尔登嘉措著,——北京:
民族
出版社,2005.6
| ISBN 7-105-07035-8
I更.... [更.....更噶吐吉华桑-传记-藏
语 N. B949.92
中国版本图书馆 CIP数据核字(2005)第058683号
民族出版社出版发行
(北京市和平里北街14号邮编100013)
http//www.e56.com.cn
民族出版社微机照排 艺辉印刷厂印刷
各地新华书店经销
2005年6月第1版 2005年6月北京第1次印刷
开本:850mm×1168mm 1/32 印张:13.875
印数:0001-2000册定 价:20.00 元
该书如有印装质量问题,请与本社发行部联系退换
(藏文室电话:64275311;发行科电话:58130509)



བསེ་དགོན་དུ་བཞེངས་པའི་རྗེ་ཉིད་ཀྱི་སྐུ་གདུང།
འབྲོག་དགེ་བསམ་འགྲུབ་གླིང་དུ་བཞེངས་པའི་རྗེ་ཉིད་ཀྱི་སྐུ་གདུང་།
་
་བ
|
ཨ་དཔལ་བསམ་གཏན་གླིང་
དུ་བཞེངས་པའི་རྗེ་ཉིད་ཀྱི་སྐུ་གདུང།།
འབྲོག་དགེ་སྤྲུལ་སྐུའི་གཟིམ་ཁང་དུ་བཞུགས་པའི། །
ཐུགས་རྗེ་ཆེན་པོའི་སྐུ།
«/ooo
ཁང་གསར་ཉིན་ཡུལ་ཇོ་ནང་དགོ
བཞེངས་པའི་སྐུ་གདུང་།



དཔལ་དུས་ཀྱི་འཁོར་ལོའི་བློས་བསླངས།



ཇོ་ནང་མཐོང་གྲོལ་ཆེན་མོ།



K f| #/74ཙྪཱ ཙE 3
རྨི [Eig|
# སྤྱི་
ནམན་
རྗེས་དྲན་མཆོད་སྤྲིན་རྒྱ་མཚོ།



ISBN 7-105-07035-8
9787705070356">
ISBN 7-105-07035-8-K734
民(藏90) 定价:20.00元
